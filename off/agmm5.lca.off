
^ck187
（一八七）說智經^n1^m1我聞如是：
^m2一時，佛遊舍衛國，在勝林給孤獨園。
^m3a爾時，世尊告諸比丘：
「若有比丘來向汝說已所得智：
『我生已盡，梵行已立，所作已辦，不更受有，知如真』者，汝等聞之，當善然可，歡喜奉行。
善然可彼，歡喜奉行已，當復如是問彼比丘：
『賢者！世尊說五盛陰：
色盛陰，覺、想、行、識盛陰。
賢者！云何知、云何見此五盛陰，得知無所受，漏盡心解脫耶？』
^n2^m3b漏盡比丘得知梵行已立法者，應如是答：
『諸賢！色盛陰非果、空虛、不可欲、不恒有、不可倚、變易法，我知如是。
若是色盛陰有欲、有染、有著、有縛、縛著使者，彼盡、無欲、滅、息、止，得知無所受，漏盡心解脫。
如是覺、想、行、識盛陰，非果、空虛、不可欲、不恒有、不可倚、變易法，我知如是。
若於識盛陰有欲、有染、有著、有縛、縛著使者，彼盡、無欲、滅、息、止，得知無所受，漏盡心解脫。
諸賢！我如是知、如是見此五盛陰，得知無所受，漏盡心解脫。』
^n3^m3c漏盡比丘得知梵行已立法者，應如是答！
^m4a汝等聞之，當善然可，歡喜奉行。
善然可彼，歡喜奉行已，當復如是問彼比丘：
『賢者！世尊說四食，眾生以此得存長養。
云何為四？一曰摶食麁細，二曰更樂，三曰意念，四曰識也。
賢者！云何知、云何見此四食，得知無所受，漏盡心解脫耶？』
^n4^m4b漏盡比丘得知梵行已立法者，應如是答：
『諸賢！我於摶食，意不高不下，不倚不縛，不染不著，得解得脫，盡得解脫，心離顛倒，生已盡，梵行已立，所作已辦，不更受有，知如真。
如是更樂、意念、識食，不高不下，不倚不縛，不染不著，得解得脫，盡得解脫，心離顛倒，生已盡，梵行已立，所作已辦，不更受有，知如真。
諸賢！我如是知、如是見此四食，得知無所受，漏盡心解脫。』
^n5^m4c漏盡比丘得知梵行已立法者，應如是答！
^m5a汝等聞之，當善然可，歡喜奉行。
善然可彼，歡喜奉行已，當復如是問彼比丘：
『賢者！世尊說四說。云何為四？
一曰見見說，二曰聞聞說，三曰識識說，四曰知知說。
賢者！云何知、云何見此四說，得知無所受，漏盡心解脫耶？』
^n6^m5b漏盡比丘得知梵行已立法者，應如是答：
『諸賢！我於見見說，不高不下，不倚不縛，不染不著，得解得脫，盡得解脫，心離顛倒，生已盡，梵行已立，所作已辦，不更受有，知如真。
如是聞聞、識識、知知說，不高不下，不倚不縛，不染不著，得解得脫，盡得解脫，心離顛倒，生已盡，梵行已立，所作已辦，不更受有，知如真。
諸賢！我如是知、如是見此四說，得知無所受，漏盡心解脫。』
^n7^m5c漏盡比丘得知梵行已立法者，應如是答！
^m6a汝等聞之，當善然可，歡喜奉行。
善然可彼，歡喜奉行已，當復如是問彼比丘：
『賢者！世尊說內六處：
眼處，耳、鼻、舌、身、意處。
賢者！云何知、云何見此內六處，得知無所受，漏盡心解脫耶？』
^m6b漏盡比丘得知梵行已立法者，應如是答：
『諸賢！我於眼及眼識，眼識知法俱知，二法知已，諸賢！
若眼及眼識，眼識知法，樂已盡，彼盡、無欲、滅、息、止，得知無所受，漏盡心解脫。
如是耳、鼻、舌、身、意及意識，意識知法俱知，二法知已，諸賢！
若意及意識，意識知法，樂已盡，彼盡、無欲、滅、息、止，得知無所受，漏盡心解脫。
諸賢！我如是知、如是見此內六處，得知無所受，漏盡心解脫。』
^n8^m6c漏盡比丘得知梵行已立法者，應如是答！
^m7a汝等聞之，當善然可，歡喜奉行。
善然可彼，歡喜奉行已，當復如是問彼比丘：
『賢者！世尊說六界：地界、水界、火界、風界、空界、識界。
賢者！云何知、云何見此六界，得知無所受，漏盡心解脫耶？』
^m7b漏盡比丘得知梵行已立法者，應如是答：
『諸賢！我不見地界是我所，我非地界所，地界非是神，然謂三受依地界住，識使所著，彼盡、無欲、滅、息、止，得知無所受，漏盡心解脫。
如是水、火、風、空、識界，非是我所，我非識界所，識界非是神，然謂三受依識界住，識使所著，彼盡、無欲、滅、息、止，得知無所受，漏盡心解脫。
諸賢！我如是知、如是見此六界，得知無所受，漏盡心解脫。』
^n9^m7c漏盡比丘得知梵行已立法者，應如是答！
^m8a汝等聞之，當善然可，歡喜奉行。
善然可彼，歡喜奉行已，當復如是問彼比丘：
『賢者！云何知、云何見，此內身共有識及外諸相，一切我、我作及慢使斷知，拔絕根本，終不復生？』
^m8b漏盡比丘得知梵行已立法者，應如是答：
『諸賢！我本未出家學道時，厭生老病死、啼泣困苦、愁慼憂悲，欲斷此大苦陰。
1)諸賢！我厭患已而作是觀：
在家至狹，塵勞之處；出家學道，發露曠大。
我今在家，為鎖所鎖，不得盡形壽淨修梵行，我寧可捨少財物及多財物，捨少親族及多親族，剃除鬚髮，著袈裟衣，至信、捨家、無家、學道。
2)諸賢！我於後時，捨少財物及多財物，捨少親族及多親族，剃除鬚髮，著袈裟衣，至信、捨家、無家、學道。
3)諸賢！我出家學道，捨族相已，受比丘要，修習禁戒，守護從解脫，又復善攝威儀禮節，見纖介罪常懷畏怖，受持學要。
(a)諸賢！我離殺，斷殺，棄捨刀杖，有慚有愧，有慈悲心，饒益一切乃至蜫蟲，我於殺生淨除其心。
(b)我離不與取，斷不與取，與而後取，樂於與取，常好布施，歡喜無悋，不望其報，我於不與取淨除其心。
(c)諸賢！我離非梵行，斷非梵行，勤修梵行，精勤妙行，清淨無穢，離欲斷淫，我於非梵行淨除其心。
(d)諸賢！我離妄言，斷於妄言，真諦言，樂真諦，住真諦，不移動，一切可信，不欺世間，我於妄言淨除其心。
(e)諸賢！我離兩舌，斷於兩舌，行不兩舌，不破壞他。
不此聞語彼，欲破壞此；不彼聞語此，欲破壞彼。
離者欲合，合者歡喜，不作羣黨，不樂羣黨，不稱羣黨，我於兩舌淨除其心。
(f)諸賢！我離麁言，斷於麁言，若有所言，辭氣麁獷，惡聲逆耳，眾所不喜，眾所不愛，使他苦惱，令不得定，斷如是言。
若有所說，清和柔潤，順耳入心，可喜可愛，使他安樂，言聲具了，不使人畏，令他得定。
說如是言，我於麁言淨除其心。
(g)諸賢！我離綺語，斷綺語，時說、真說、法說、義說、止息說，樂止息諍事，順時得宜，善教善呵，我於綺語淨除其心。
(h)諸賢！我離治生，斷於治生，棄捨稱量及斗斛，亦不受貨，不縛束人，不望折斗量，不以小利侵欺於人，我於治生淨除其心。
(i)諸賢！我離受寡婦、童女，斷受寡婦、童女，我於受寡婦、童女淨除其心。
(j)諸賢！我離受奴婢，斷受奴婢，我於受奴婢淨除其心。
(k)諸賢！我離受象、馬、牛、羊，斷受象、馬、牛、羊，我於受象、馬、牛、羊淨除其心。
(l)諸賢！我離受雞、豬，斷受雞、豬，我於受雞、豬淨除其心。
(m)諸賢！我離受田業、店肆，斷受田業、店肆，我於受田業、店肆淨除其心。
(n)諸賢！我離受生稻、麥、豆，斷受生稻、麥、豆，我於受生稻、麥、豆淨除其心。
(o)諸賢！我離酒，斷酒，我於飲酒淨除其心。
(p)諸賢！我離高廣大床，斷高廣大床，我於高廣大床淨除其心。
(q)諸賢！我離華鬘、瓔珞、塗香、脂粉，斷華鬘、瓔珞、塗香、脂粉，我於華鬘、瓔珞、塗香、脂粉淨除其心。
(r)諸賢！我離歌舞倡伎及往觀聽，斷歌舞倡伎及往觀聽，我於歌舞倡伎及往觀聽淨除其心。
(s)諸賢！我離受生色像寶，斷受生色像寶，我於受生色像寶淨除其心。
(t)諸賢！我離過中食，斷過中食，一食、不夜食、學時食，我於過中食淨除其心。
(u)諸賢！我已成就此聖戒身，復行知足，衣取覆形，食取充軀。
我所往處，衣鉢自隨，無有顧戀，猶如鴈鳥與兩翅俱飛翔空中，我亦如是。
4)諸賢！我已成就此聖戒身及極知足，復守諸根，常念閉塞，念欲明達，守護念心，而得成就，恒欲起意。
若眼見色，然不受相，亦不味色。謂忿諍故，守護眼根，心中不生貪伺、憂慼、惡不善法，趣向彼故，守護眼根；
如是耳、鼻、舌、身，若意知法，然不受相，亦不味法。
謂忿諍故，守護意根，心中不生貪伺、憂慼、惡不善法，趣向彼故，守護意根。
5)諸賢！我已成就此聖戒身及極知足，聖護諸根，正知出入，善觀分別，屈伸低仰，儀容庠序，善著僧伽梨及諸衣鉢，行住坐臥、眠寤語默，皆正知之。
6)諸賢！我已成就此聖戒身及極知足，亦成就聖戒護諸根，得正知出入，獨住遠離在無事處，或至樹下空安靜處，山巖石室、露地穰𧂐，或至林中，或在塚間。
7)諸賢！我已在無事處，或至樹下空安靜處，敷尼師檀，結跏趺坐，正身正願，反念不向，斷除貪伺，心無有諍，見他財物、諸生活具，不起貪伺，欲令我得。我於貪伺淨除其心。
如是瞋恚、睡眠、掉悔，斷疑度惑，於諸善法無有猶豫，我於疑惑淨除其心。
8)諸賢！我已斷此五蓋、心穢、慧羸，離欲、離惡不善之法，……至得第四禪成就遊。
9)諸賢！我已得如是定心清淨，無穢無煩，柔軟善住，得不動心，趣向漏盡通智作證。
諸賢！我知此苦如真，知此苦集、知此苦滅、知此苦滅道如真；
知此漏、知此漏集、知此漏滅、知此漏滅道如真。
彼如是知、如是見，欲漏心解脫，有漏、無明漏心解脫，解脫已便知解脫：
生已盡，梵行已立，所作已辦，不更受有，知如真。
諸賢！我如是知、如是見，內身有識及外諸相，一切我、我行及慢使斷知，拔絕根本，終不復生。』
^n10^m8c漏盡比丘得知梵行已立法者，應如是答！
^m9汝等聞之，當善然可，歡喜奉行。
善然可彼，歡喜奉行已，當復如是語彼比丘：
『賢者！初說我等已可意歡喜，然我等欲從賢者上復上，求智慧應答辯才，以是故我等從賢者問復問耳。』」
^m10佛說如是，彼諸比丘聞佛所說，歡喜奉行。
^ck188
（一八八）阿夷那經^n1^m1我聞如是︰
^m2一時，佛遊舍衛國，在於東園鹿子母堂。
^m3爾時，世尊則於晡時，從燕坐起，堂上來下。
在堂影中露地經行，為諸比丘廣說甚深微妙之法。
^m4彼時，異學阿夷那──
沙門蠻頭弟子遙見世尊從燕坐起，堂上來下，在堂影中露地經行，為諸比丘廣說甚深微妙之法，異學阿夷那──
沙門蠻頭弟子往詣佛所，共相問訊，隨佛經行。
^n2^m5世尊迴顧問曰：「阿夷那！沙門蠻頭實思五百思，若有異沙門、梵志一切知、一切見者，自稱我有無餘、知無餘，見彼有過、自稱有過？」
^m6異學阿夷那──沙門蠻頭弟子答曰：
「瞿曇！沙門蠻頭實思五百思，若有異沙門、梵志一切知、一切見者，自稱我有無餘、知無餘，見彼有過、自稱有過。」
^n3^m7世尊復問曰：「阿夷那！云何沙門蠻頭思五百思，若有異沙門、梵志一切知、一切見者，自稱我有無餘、知無餘，見彼有過、自稱有過耶？」
^m8異學阿夷那──沙門蠻頭弟子答曰：
「瞿曇！沙門蠻頭作如是說：
若行、若住、若坐、若臥、若眠、若寤，或晝、或夜，常無礙知見。
或時逢𩣺象、逸馬、𩣺車、叛兵、走男、走女，或行如是道，逢惡象、惡馬、惡牛、惡狗，或值蛇聚，或得塊擲，或得杖打，或墮溝瀆，或墮廁中，或乘臥牛，或墮深坑，或入刺中，或見村邑，問名問道，見男見女，問姓問名，或觀空舍，或如是入族，彼既入已，而問我曰：『尊從何行？』
我答彼曰：『諸賢！我趣惡道也。』
瞿曇！沙門蠻頭如是比丘思五百思，若有異沙門、梵志一切知、一切見者，自稱我有無餘、知無餘，見彼有過也。」
^n4^m9於是，世尊離於經行，至經行道頭敷尼師檀，結跏趺坐，問諸比丘：
「我所說智慧事，汝等受持耶？」
彼諸比丘默然不答。
^m10世尊復至再三問曰：「諸比丘！我所說智慧事，汝等受持耶？」
諸比丘亦至再三默然不答。
^n5^m11彼時，有一比丘卽從座起，偏袒著衣，叉手向佛，白曰：
「世尊！今正是時。善逝！今正是時。
若世尊為諸比丘說智慧事，諸比丘從世尊聞，當善受持。」
^m12世尊告曰：「比丘！諦聽！善思念之，我當為汝具分別說。」
^m13時，諸比丘白曰：「唯然，當受教聽。」
^n6^m14佛復告曰：「凡有二眾，一曰法眾，二曰非法眾。
^m15a何者非法眾？
或有一行非法說非法，彼眾亦行非法說非法。
彼非法人住非法眾前，自己所知，而虛妄言，不是真實，顯示分別，施設其行，流布次第說法，欲斷他意弊惡，難詰不可說也，於正法、律中，不可稱立自己所知。
彼非法人住非法眾前，自稱我有智慧普知。
於中若有如是說智慧事者，是謂非法眾。
^n7^m15b何者法眾？
或有一行法說法，彼眾亦行法說法。
彼法人住法眾前，自己所知，不虛妄言，是真是實，顯示分別，施設其行，流布次第說，欲斷他意弊惡，難詰則可說也，於正法中而可稱立自己所知。
彼法人住法眾前，自稱我有智慧普知。
於中若有如是說智慧事者，是謂法眾。
^n8^m16是故汝等當知法、非法、義與非義。
知法、非法、義、非義已，汝等當學如法如義。」
^m17佛說如是，卽從座起，入室燕坐。
^m18於是諸比丘便作是念：諸賢當知世尊略說此義，不廣分別，卽從座起，入室燕坐：
「是故，汝等當知法、非法、義與非義。
知法、非法、義、非義已，汝等當學如法如義。」彼復作是念：
諸賢誰能廣分別世尊向所略說義？彼復作是念：
尊者阿難是佛侍者而知佛意，常為世尊之所稱譽，及諸智梵行人，尊者阿難能廣分別世尊向所略說義。
諸賢共往詣尊者阿難所，請說此義，若尊者阿難為分別者，我等當善受持。
^n9^m19於是，諸比丘往詣尊者阿難所，共相問訊，卻坐一面，白曰：
「尊者阿難！當知世尊略說此義，不廣分別，卽從座起，入室燕坐：
『汝等當知法、非法、義與非義。
知法、非法、義、非義已，汝等當學如法如義。』我等便作是念：
諸賢誰能廣分別世尊向所略說義？我等復作是念：
尊者阿難是佛侍者而知佛意，常為世尊之所稱譽，及諸智梵行人，尊者阿難能廣分別世尊向所略說義。
唯願尊者阿難為慈愍故而廣說之！」
^n10^m20尊者阿難告曰：「諸賢！聽我說喻，慧者聞喻則解其義。
諸賢！猶如有人欲得求實，為求實故，持斧入林，彼見大樹成根、莖、節、枝、葉、華、實，彼人不觸根、莖、節、實，但觸枝、葉。
諸賢所說亦復如是，世尊現在，捨來就我而問此義。
所以者何？諸賢！當知世尊是眼、是智、是義、是法、法主、法將，說真諦義，現一切義由彼世尊，諸賢應往詣世尊所而問此義：
『世尊！此云何？此何義？』
如世尊說者，諸賢等當善受持。」
^m21時，諸比丘白曰：「唯然，尊者阿難！世尊是眼、是智、是義、是法、法主、法將，說真諦義，現一切義由彼世尊，然尊者阿難是佛侍者而知佛意，常為世尊之所稱譽，及諸智梵行人，尊者阿難能廣分別世尊向所略說義。
唯願尊者阿難為慈愍故而廣說之。」
^n11^m22尊者阿難告諸比丘：「諸賢等！共聽我所說。
^m23a諸賢！邪見非法，正見是法。
若有因邪見生無量惡不善法者，是謂非義；
若因正見生無量善法者，是謂是義。
^m23b諸賢！……乃至邪智非法，正智是法。
若因邪智生無量惡不善法者，是謂非義；
若因正智生無量善法者，是謂是義。
^n12^m24諸賢！謂世尊略說此義，不廣分別，卽從座起，入室燕坐：
『是故汝等當知法、非法、義與非義。
知法、非法、義、非義已，汝等當學如法如義。』
此世尊略說，不廣分別義，我以此句、以此文廣說如是。
諸賢可往向佛具陳，若如世尊所說義者，諸賢等便可受持。」
^n13^m25於是，諸比丘聞尊者阿難所說，善受持誦，卽從座起，繞尊者阿難三匝而去，往詣佛所，稽首作禮，卻坐一面，白曰：
「世尊！向世尊略說此義，不廣分別，卽從座起，入室燕坐。
尊者阿難以此句、以此文而廣說之。」
^n14^m26世尊聞已，歎曰：「善哉！善哉！我弟子中有眼、有智、有法、有義。
所以者何？謂師為弟子略說此義，不廣分別，彼弟子以此句、以此文而廣說之。
如阿難所說，汝等應當如是受持！
所以者何？以說觀義應如是也。」
^n15^m27佛說如是，彼諸比丘聞佛所說，歡喜奉行。
^ck189
（一八九）聖道經^n1^m1我聞如是︰
^m2一時，佛遊拘樓瘦劍磨瑟曇拘樓都邑。
^m3爾時，世尊告諸比丘：「有一道令眾生得清淨，離愁慼啼哭，滅憂苦懊惱，便得如法。
謂聖正定，有習、有助，亦復有具而有七支，於聖正定說習、說助，亦復說具。
云何為七？正見、正志、正語、正業、正命、正方便、正念。
若有以此七支習、助、具，善趣向心得一者，是謂聖正定，有習、有助，亦復有具。
所以者何？正見生正志，正志生正語，正語生正業，正業生正命，正命生正方便，正方便生正念，正念生正定。
賢聖弟子如是心正定，頓盡淫、怒、癡。
賢聖弟子如是正心解脫，頓知生已盡，梵行已立，所作已辦，不更受有，知如真。彼中正見最在其前。
^n2^m4a若見邪見是邪見者，是謂正見；
若見正見是正見者，亦謂正見。
^m4b云何邪見？謂此見無施、無齋、無有咒說，無善惡業，無善惡業報，無此世彼世，無父無母，世無真人往至善處、善去善向、此世彼世自知自自作證成就遊，是謂邪見。
^m4c云何正見？謂此見有施、有齋，亦有咒說，有善惡業，有善惡業報，有此世彼世，有父有母，世有真人往至善處、善去善向，此世彼世自知自覺自作證成就遊，是謂正見。
^n3^m4d是為見邪見是邪見者，是謂正見；
見正見是正見者，亦謂正見。
^m4e彼如是知已，則便求學，欲斷邪見成就正見，是謂正方便。
比丘以念斷於邪見，成就正見，是謂正念。
此三支隨正見從見方便，是故正見最在前也。
^m5a若見邪志是邪志者，是謂正志；
若見正志是正志者，亦謂正志。
^n4^m5b云何邪志？欲念、恚念、害念，是謂邪志。
^m5c云何正志？無欲念、無恚念、無害念，是謂正志。
^m5d是為見邪志是邪志者，是謂正志；
見正志是正志者，亦謂正志。
^m5e彼如是知已，則便求學，欲斷邪志成就正志，是謂正方便。
比丘以念斷於邪志，成就正志，是謂正念。
此三支隨正志從見方便，是故正見最在前也。
^n5^m6a若見邪語是邪語者，是謂正語；
若見正語是正語者，亦謂正語。
^m6b云何邪語？妄言、兩舌、麁言、綺語，是謂邪語。
^m6c云何正語？離妄言、兩舌、麁言、綺語，是謂正語。
^m6d是為見邪語是邪語者，是謂正語；
見正語是正語者，亦謂正語。
^n6^m6e彼如是知已，則便求學，欲斷邪語成就正語，是謂正方便。
比丘以念斷於邪語，成就正語，是謂正念。
此三支隨正語從見方便，是故正見最在前也。
^m7a若見邪業是邪業者，是謂正業；
若見正業是正業者，亦謂正業。
^m7b云何邪業？殺生、不與取、邪淫，是謂邪業。
^n7^m7c云何正業？
離殺、不與取、邪淫，是謂正業。
^m7d是為見邪業是邪業者，是謂正業；
見正業是正業者，亦謂正業。
^m7e彼如是知已，則便求學，欲斷邪業成就正業，是謂正方便。
比丘以念斷於邪業，成就正業，是謂正念。
此三支隨正業從見方便，是故正見最在前也。
^n8^m8a若見邪命是邪命者，是謂正命；
若見正命是正命者，亦謂正命。
^m8b云何邪命？若有求無滿意，以若干種畜生之咒，邪命存命。
彼不如法求衣被，以非法也；
不如法求飲食、床榻、湯藥、諸生活具，以非法也，是謂邪命。
^m8c云何正命？若不求無滿意，不以若干種畜生之咒，不邪命存命。
彼如法求衣被，則以法也；
如法求飲食、床榻、湯藥、諸生活具，則以法也，是謂正命。
^n9^m8d是為見邪命是邪命者，是謂正命；
見正命是正命者，亦謂正命。
^m8e彼如是知已，則便求學，欲斷邪命，成就正命，是謂正方便。
比丘以念斷於邪命，成就正命，是謂正念。
此三支隨正命從見方便，是故正見最在前也。
^m9云何正方便？比丘者，已生惡法為斷故，發欲求方便，精勤舉心滅；
未生惡法為不生故，發欲求方便，精勤舉心滅。
未生善法為生故，發欲求方便，精勤舉心滅；
已生善法為住不忘不退，轉增廣布，修習滿具故，發欲求方便，精勤舉心滅，是謂正方便。
^n10^m10云何正念？
比丘者，觀內身如身，觀至覺、心、法如法，是謂正念。
^m11云何正定？比丘者，離欲、離惡不善之法，……至得第四禪成就遊，是謂正定。
^m12云何正解脫？
比丘者，欲心解脫，恚、癡心解脫，是謂正解脫。
^m13云何正智？比丘者，知欲心解脫，知恚、癡心解脫，是謂正智也。
是為學者成就八支，漏盡阿羅訶成就十支。
^n11^m14云何學者成就八支？
學正見……至學正定，是為學者成就八支。
^m15云何漏盡阿羅訶成就十支？
無學正見……至無學正智，是謂漏盡阿羅訶成就十支。
所以者何？正見者，斷於邪見。若因邪見生無量惡不善法者，彼亦斷之；
若因正見生無量善法者，彼則修習，令滿具足。
……至正智者斷於邪智，若因邪智生無量惡不善法者，彼亦斷之；
若因正智生無量善法者，彼則修習，令滿具足。
^n12^m16是為二十善品、二十不善品，是為說四十大法品轉於梵輪，沙門、梵志、天及魔、梵及餘世間，無有能制而言非者。
^m17若有沙門、梵志者，我所說四十大法品轉於梵輪，沙門、梵志、天及魔、梵及餘世間，無有能制而言非者，彼於如法有十詰責。云何為十？
(a)若毀呰正見，稱譽邪見，若有邪見沙門、梵志，若供養彼而稱譽彼，若有沙門、梵志者，我所說四十大法品轉於梵輪，沙門、梵志、天及魔、梵及餘世間，無有能制而言非者，彼於如法是謂一詰責。
(b)若毀呰……至正智，稱譽邪智，若有邪智沙門、梵志，若供養彼而稱譽彼，若有沙門、梵志，我所說四十大法品轉於梵輪，沙門、梵志、天及魔、梵及餘世間，無有能制而言非者，彼於如法是謂第十詰責。
^n13^m18若有沙門、梵志，我所說四十大法品轉於梵輪，沙門、梵志、天及魔、梵及餘世間，無有能制而言非者，是謂於如法有十詰責。
^m19若更有餘沙門、梵志，蹲踞說蹲踞，無所有說無所有，說無因、說無作、說無業，謂彼彼所作善惡施設，斷絕破壞彼此。
^n14^m20我所說四十大法品轉於梵輪，沙門、梵志、天及魔、梵及餘世間，無有能制而言非者，彼亦有詰責、愁憂恐怖。」
^m21佛說如是，彼諸比丘聞佛所說，歡喜奉行。
^ck190
（一九○）小空經^n1^m1我聞如是：
^m2一時，佛遊舍衛國，在於東園鹿子母堂。
^m3爾時，尊者阿難則於晡時從燕坐起，往詣佛所，稽首佛足，卻住一面，白曰：
「世尊一時遊行釋中，城名釋都邑，我於爾時從世尊聞說如是義：
『阿難！我多行空。』彼世尊所說，我善知、善受，為善持耶？」
^m4爾時，世尊答曰：「阿難！彼我所說，汝實善知、善受、善持。
所以者何？我從爾時及至於今，多行空也。
阿難！如此鹿子母堂空無象、馬、牛、羊、財物、穀米、奴婢，然有不空，唯比丘眾。
是為，阿難！若此中無者，以此故我見是空；
若此有餘者，我見真實有。
阿難！是謂行真實、空、不顛倒也。
阿難！比丘若欲多行空者，彼比丘莫念村想，莫念人想，當數念一無事想。
彼如是知空於村想，空於人想，然有不空，唯一無事想。
若有疲勞，因村想故，我無是也。
若有疲勞，因人想故，我亦無是。唯有疲勞，因一無事想故。
若彼中無者，以此故，彼見是空；若彼有餘者，彼見真實有。
阿難！是謂行真實、空、不顛倒也。
^n2^m5復次，阿難！比丘若欲多行空者，彼比丘莫念人想，莫念無事想，當數念一地想。
彼比丘若見此地有高下，有蛇聚，有棘刺叢，有沙有石，山嶮深河，莫念彼也。
若見此地平正如掌，觀望處好，當數念彼。
阿難！猶如牛皮，以百釘張，極張托已，無皺無縮。
若見此地有高下，有蛇聚，有棘刺叢，有沙有石，山嶮深河，莫念彼也。
若見此地平*正如掌，觀望處好，當數念彼。
彼如是知，空於人想，空無事想，然有不空，唯一地想。
若有疲勞，因人想故，我無是也。
若有疲勞，因無事想故，我亦無是。
唯有疲勞，因一地想故。
若彼中無者，以此故，彼見是空；若彼有餘者，彼見真實有。
阿難！是謂行真實、空、不顛倒也。
^n3^m6復次，阿難！比丘若欲多行空者，彼比丘莫念無事想，莫念地想，當數念一無量空處想。
彼如是知，空無事想，空於地想，然有不空，唯一無量空處想。
若有疲勞，因無事想故，我無是也。
若有疲勞，因地想故，我亦無是。唯有疲勞，因一無量空處想故。
若彼中無者，以此故，彼見是空；若彼有餘者，彼見真實有。
阿難！是謂行真實、空、不顛倒也。
^n4^m7復次，阿難！比丘若欲多行空者，彼比丘莫念地想，莫念無量空處想，當數念一無量識處想。
彼如是知，空於地想，空無量空處想，然有不空，唯一無量識處想。
若有疲勞，因地想故，我無是也。
若有疲勞，因無量空處想故，我亦無是。
唯有疲勞，因一無量識處想故。
若彼中無者，以此故，彼見是空；若彼有餘者，彼見真實有。
阿難！是謂行真實、空、不顛倒也。
^n5^m8復次，阿難！比丘若欲多行空者，彼比丘莫念無量空處想，莫念無量識處想，當數念一無所有處想。
彼如是知，空無量空處想，空無量識處想，然有不空，唯一無所有處想。
若有疲勞，因無量空處想故，我無是也。
若有疲勞，因無量識處想故，我亦無是。
唯有疲勞，因一無所有處想故。
若彼中無者，以此故，彼見是空；若彼有餘者，彼見真實有。
阿難！是謂行真實、空、不顛倒也。
^n6^m9復次，阿難！比丘若欲多行空者，彼比丘莫念無量識處想，莫念無所有處想，當數念一無想心定。
彼如是知，空無量識處想，空無所有處想，然有不空，唯一無想心定。
若有疲勞，因無量識處想故，我無是也。
若有疲勞，因無所有處想故，我亦無是。
唯有疲勞，因一無想心定故。
若彼中無者，以此故，彼見是空；若彼有餘者，彼見真實有。
阿難！是謂行真實、空、不顛倒也。
^n7^m10彼作是念：我本無想心定，本所行、本所思，若本所行、本所思者，我不樂彼，不求彼，不應住彼。
如是知、如是見，欲漏心解脫，有漏、無明漏心解脫。解脫已，便知解脫：
生已盡，梵行已立，所作已辦，不更受有，知如真。
彼如是知，空欲漏，空有漏、空無明漏，然有不空，唯此我身六處命存。
若有疲勞，因欲漏故，我無是也。
若有疲勞，因有漏、無明漏故，我亦無是。
唯有疲勞，因此我身六處命存故。
若彼中無者，以此故，彼見是空。若彼有餘者，彼見真實有。
阿難！是謂行真實、空、不顛倒也，謂漏盡、無漏、無為、心解脫。
^n8^m11a阿難！若過去諸如來、無所著、等正覺，彼一切行此真實、空、不顛倒，謂漏盡、無漏、無為、心解脫。
^m11b阿難！若當來諸如來、無所著、等正覺，彼一切行此真實、空、不顛倒，謂漏盡、無漏、無為、心解脫。
^n9^m11c阿難！若今現在我如來、無所著、等正覺，我亦行此真實、空、不顛倒，謂漏盡、無漏、無為、心解脫。
^m12阿難！汝當如是學，我亦行此真實、空、不顛倒，謂漏盡、無漏、無為、心解脫。
是故，阿難！當學如是！」
^n10^m13佛說如是，尊者阿難及諸比丘聞佛所說，歡喜奉行。
^ck191
（一九一）大空經^n1^m1我聞如是︰
^m2一時，佛遊釋中迦維羅衛，在尼拘類園。
^m3爾時，世尊過夜平旦，著衣持鉢，入迦維羅衛而行乞食。
食訖中後，往詣加羅差摩釋精舍。爾時，加羅差摩釋精舍敷眾多床座，眾多比丘於中住止。
^m4彼時，世尊從加羅差摩釋精舍出，往詣加羅釋精舍。
^m5爾時，尊者阿難與眾多比丘在加羅釋精舍中集作衣業，尊者阿難遙見佛來，見已出迎，取佛衣鉢，還敷床座，汲水洗足。
^n2^m6佛洗足已，於加羅釋精舍坐尊者阿難所敷之座，告曰：
「阿難！加羅差摩釋精舍敷眾多床座，眾多比丘於中住止。」
^m7尊者阿難白曰：「唯然，世尊！加羅差摩釋精舍敷眾多床座，眾多比丘於中住止。
所以者何？我今作衣業。」
^n3^m8a時，世尊復告阿難曰：
「比丘不可欲嘩說、樂於嘩說、合會嘩說、欲眾、樂眾、合會於眾、不欲離眾、不樂獨住遠離之處。
^m8b若有比丘欲嘩說、樂於嘩說、合會嘩說、欲眾、樂眾、合會於眾、不欲離眾、不樂獨住遠離處者，謂有樂、聖樂、無欲之樂、離樂、息樂、正覺之樂、無食之樂、非生死樂。
若得如是樂，易不難得者，終無是處。
^n4^m8c阿難！若有比丘不欲嘩說，不樂嘩說，不合會嘩說，不欲於眾，不樂於眾，不合會眾，欲離於眾，常樂獨住遠離處者，謂有樂、聖樂、無欲之樂、離樂、息樂、正覺之樂、無食之樂、非生死樂。
若得如是樂，易不難得者，必有是處。
^n5^m9a阿難！比丘不可欲嘩說、樂於嘩說、合會嘩說、欲眾、樂眾、合會於眾、不欲離眾、不樂獨住遠離之處。
^m9b若有比丘欲嘩說、樂於嘩說、合會嘩說、欲眾、樂眾、合會於眾、不欲離眾、不樂獨住遠離處者，得時愛樂心解脫，及不時不移動心解脫者，終無是處。
^n6^m9c阿難！若有比丘不欲嘩說，不樂嘩說，不合會嘩說，不欲於眾，不樂於眾，不合會眾，欲離於眾，常樂獨住遠離處者，得時愛樂心解脫，及不時不移動心解脫者，必有是處。
^n7^m10所以者何？
我不見有一色令我欲樂，彼色敗壞變易，異時生愁慼啼哭、憂苦、懊惱，以是故我此異住處正覺盡覺，謂度一切色想行於外空。
^m11阿難！我行此住處已，生歡悅，我此歡悅，一切身覺正念正智，生喜、生止、生樂、生定，如我此定，一切身覺正念正智。
阿難！或有比丘、比丘尼、優婆塞、優婆私共來詣我，我便為彼行如是如是心，遠離，樂無欲，我亦復為彼說法，勸助於彼。
^n8^m12阿難！若比丘欲多行空者，彼比丘當持內心住止令一定。
彼持內心住止令一定已，當念內空。
阿難！若比丘作如是說『我不持內心住止，不令一定，念內空』者，當知比丘大自疲勞。
^n9^m13阿難！云何比丘持內心住止令一定耶？
比丘者，此身離生喜、樂，漬、盡潤漬，普遍充滿，離生喜、樂，無處不遍。
阿難！猶人沐浴，器盛澡豆，以水澆和，和令作丸，漬、盡潤漬，普遍充滿，內外周密，無處有漏。
如是，阿難！比丘此身離生喜、樂，漬、盡潤漬，普遍充滿，離生喜、樂，無處不遍。
^n10^m14a阿難！如是比丘持內心住止令得一定。
彼持內心住止令一定已，當念內空。
彼念內空已，其心移動，不趣向近，不得清澄，不住不解於內空也。
^m14b阿難！若比丘觀時，則知念內空，其心移動，不趣向近，不得清澄，不住不解於內空者，彼比丘當念外空。
彼念外空已，其心移動，不趣向近，不得清澄，不住不解於外空也。
^n11^m14c阿難！若比丘觀時，則知念外空，其心移動，不趣向近，不得清澄，不住不解於外空者，彼比丘當念內外空。
彼念內外空已，其心移動，不趣向近，不得清澄，不住不解於內外空也。
^n12^m14d阿難！若比丘觀時，則知念內外空，其心移動，不趣向近，不得清澄，不住不解於內外空者，彼比丘當念不移動。
彼念不移動已，其心移動，不趣向近，不得清澄，不住不解於不移動也。
^n13^m15阿難！若比丘觀時，則知念不移動，其心移動，不趣向近，不得清澄，不住不解於不移動者，彼比丘彼彼心於彼彼定，御復御，習復習，軟復軟，善快柔和，攝樂遠離。
^n14^m16若彼彼心於彼彼定，御復御，習復習，軟復軟，善快柔和，攝樂遠離已，當以內空成就遊。
彼內空成就遊已，心不移動，趣向於近，得清澄住，解於內空。
阿難！如是比丘觀時，則知內空成就遊，心不移動，趣向於近，得清澄住，解於內空者，是謂正知。
^n15^m17阿難！比丘當以外空成就遊，彼外空成就遊已，心不移動，趣向於近，得清澄住，解於外空。
阿難！如是比丘觀時，則知外空成就遊，心不移動，趣向於近，得清澄住，解於外空者，是謂正知。
^m18阿難！比丘當以內外空成就遊，彼內外空成就遊已，心不移動，趣向於近，得清澄住，解於內外空。
阿難！如是比丘觀時，則知內外空成就遊，心不移動，趣向於近，得清澄住，解於內外空者，是謂正知。
^n16^m19阿難！當以不移動成就遊，彼不移動成就遊已，心不移動，趣向於近，得清澄住，解於不移動。
阿難！如是比丘觀時，則知不移動成就遊，心不移動，趣向於近，得清澄住，解於不移動者，是謂正知。
^m20阿難！彼比丘行此住處心，若欲經行者，彼比丘從禪室出，在室影中露地經行，諸根在內，心不向外，後作前想。
如是經行已，心中不生貪伺、憂慼、惡不善法，是謂正知。
^n17^m21阿難！彼比丘行此住處心，若欲坐定者，彼比丘從離經行，至經行道頭，敷尼師檀，結跏趺坐。
如是坐定已，心中不生貪伺、憂慼、惡不善法，是謂正知。
^m22阿難！彼比丘行此住處心，若欲有所念者，彼比丘若此三惡不善之念：
欲念、恚念、害念，莫念此三惡不善之念；若此三善念：
無欲念、無恚念、無害念，當念此三善念。
如是念已，心中不生貪伺、憂慼、惡不善法，是謂正知。
^n18^m23阿難！彼比丘行此住處心，若欲有所說者，彼比丘若此論非聖論，無義相應，謂論王論、賊論、鬪諍論、飲食論、衣被論、婦人論、童女論、淫女論、世間論、邪道論、海中論，不論如是種種畜生論；
若論聖論與義相應，令心柔和，無諸陰蓋，謂論施論、戒論、定論、慧論、解脫論、解脫知見論、漸損論、不會論、少欲論、知足論、無欲論、斷論、滅論、燕坐論、緣起論，如是沙門所論。
如是論已，心中不生貪伺、憂慼、惡不善法，是謂正知。
^n19^m24復次，阿難！有五欲功德，可樂、意所念，愛色欲相應：
眼知色，耳知聲，鼻知香，舌知味，身知觸。
若比丘心至到，觀此五欲功德，隨其欲功德，若心中行者。
所以者何？無前無後，此五欲功德，隨其欲功德，心中行者。
阿難！若比丘觀時，則知此五欲功德，隨其欲功德，心中行者，彼比丘彼彼欲功德，觀無常、觀衰耗、觀無欲、觀斷、觀滅、觀斷捨離。
若此五欲功德有欲有染者，彼卽滅也。
阿難！若如是比丘觀時，則知者此五欲功德有欲有染，彼已斷也，是謂正知。
^n20^m25復次，阿難！有五盛陰：
色盛陰，覺、想、行、識盛陰。
謂比丘如是觀興衰，是色、是色集、是色滅，是覺、想、行、識，是識、是識集、是識滅。
若此五盛陰有我慢者，彼卽滅也。
阿難！若有比丘如是觀時，則知五陰中我慢已滅，是謂正知。
^n21^m26阿難！是法一向可、一向樂、一向意念，無漏無受，魔所不及，惡所不及，諸惡不善法、穢汙、當來有本、煩熱苦報生老病死因亦所不及，謂成就此不放逸也。
所以者何？因不放逸，諸如來、無所著、等正覺得覺，因不放逸根，生諸無量善法，若有隨道品。
阿難！是故汝當如是學，我亦成就於不放逸，當學如是！
^n22^m27阿難！以何義故，信弟子隨世尊行奉事至命盡耶？」
^m28尊者阿難白世尊曰：「世尊為法本，世尊為法主，法由世尊，唯願說之！
我今聞已，得廣知義。」
^m29佛便告曰：「阿難！諦聽！善思念之，我當為汝具分別說。」
尊者阿難受教而聽。
^m30佛言：「阿難！若其正經、歌詠、記說故，信弟子隨世尊行奉事至命盡也。
但，阿難！或彼長夜數聞此法，誦習至千，意所惟觀，明見深達。
若此論聖論與義相應，令心柔和，無諸陰蓋，謂論施論、戒論、定論、慧論、解脫論、解脫知見論、漸損論、不會論、小欲論、知足論、無欲論、斷論、滅論、燕坐論、緣起論，如是沙門所論，得、易不難得，因此義故，信弟子隨世尊行奉事至命盡也。
^n23^m31阿難！如是為煩師，為煩弟子，為煩梵行。
^m32a阿難！云何為煩師？
若師出世，有策慮思惟，住策慮地，有思惟觀雜，凡人有辯才，彼住無事處山林樹下，或居高巖，寂無音聲，遠離，無惡，無有人民，隨順燕坐。
或住彼處，學遠離精勤，得增上心，現法樂居。
彼學遠離，精勤安隱，快樂遊行已，隨弟子還梵志、居士、村邑、國人。
彼隨弟子還梵志、居士、村邑、國人已，便貢高還家，如是為煩師，是亦為惡不善法、穢汙，當來有本，煩熱苦報、生老病死因所煩，是謂煩師。
^n24^m32b阿難！云何為煩弟子？
彼師弟子學彼遠離，彼住無事處山林樹下，或居高巖，寂無音聲，遠離，無惡，無有人民，隨順燕坐。
或住彼處，學遠離精勤，得增上心，現法樂居。
彼學遠離，精勤安隱，快樂遊行已，隨弟子還梵志、居士、村邑、國人。
彼隨弟子還梵志、居士、村邑、國人已，便貢高還家，如是為煩弟子，是亦為惡不善法、穢汙，當來有本，煩熱苦報、生老病死因所煩，是謂煩弟子。
^n25^m32c阿難！云何為煩梵行？
若如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼住無事處山林樹下，或居高巖，寂無音聲，遠離，無惡，無有人民，隨順燕坐。
^m33阿難！如來以何義故，住無事處山林樹下，或居高巖，寂無音聲，遠離，無惡，無有人民，隨順燕坐耶？」
^n26^m34尊者阿難白世尊曰：「世尊為法本，世尊為法主，法由世尊，唯願說之！
我今聞已，得廣知義。」
^m35佛便告曰：「阿難！諦聽！善思念之，我當為汝具分別說。」
尊者阿難受教而聽。
^m36佛言：「阿難！如來非為未得欲得，未獲欲獲，未證欲證故，住無事處山林樹下，或居高巖，寂無音聲，遠離，無惡，無有人民，隨順燕坐。
阿難！如來但以二義故，住無事處山林樹下，或居高巖，寂無音聲，遠離，無惡，無有人民，隨順燕坐。
一者為自現法樂居故，二者慈愍後生人故。
或有後生人效如來住無事處山林樹下，或居高巖，寂無音聲，遠離，無惡，無有人民，隨順燕坐。
阿難！如來以此義故，住無事處山林樹下，或居高巖，寂無音聲，遠離，無惡，無有人民，隨順燕坐。
或住彼處，學遠離精勤，得增上心，現法樂居。
彼學遠離，精勤安隱，快樂遊行已，隨梵行還比丘、比丘尼、優婆塞、優婆私。
彼隨梵行還比丘、比丘尼、優婆塞、優婆私已，便不貢高而不還家。
阿難！若彼不移動心解脫作證，我不說彼有障礙也。
若彼得四增上心現法樂居，本為精勤，無放逸遊行故，此或可有失以弟子多集會故。
^n27^m37復次，阿難！彼師弟子效住無事處山林樹下，或居高巖，寂無音聲，遠離，無惡，無有人民，隨順燕坐。
或住彼處，學遠離精勤，得增上心，現法樂居。
彼學遠離，精勤安隱，快樂遊行已，隨梵行還比丘、比丘尼、優婆塞、優婆私。
彼隨梵行還比丘、比丘尼、優婆塞、優婆私已，便貢高還家，如是為煩梵行，是亦為惡不善法、穢汙，當來有本，煩熱苦報、生老病死因所煩，是謂煩梵行。
^n28^m38阿難！於煩師、煩弟子，此煩梵行最為不可、不樂、不愛，最意不念。
阿難！是故汝等於我行慈事，莫行怨事。
^m39阿難！云何弟子於師行怨事，不行慈事？
若尊師為弟子說法，憐念愍傷，求義及饒益，求安隱快樂，發慈悲心，是為饒益，是為快樂，是為饒益樂。
若彼弟子而不恭敬，亦不順行，不立於智，其心不趣向法次法，不受正法，違犯師教，不能得定者，如是弟子於師行怨事，不行慈事。
^n29^m40阿難！云何弟子於師行慈事，不行怨事？
若尊師為弟子說法，憐念愍傷，求義及饒益，求安隱快樂，發慈悲心，是為饒益，是為快樂，是為饒益樂。
若彼弟子恭敬順行而立於智，其心歸趣向法次法，受持正法，不違師教，能得定者，如是弟子於師行慈事，不行怨事。
阿難！是故汝等於我行慈事，莫行怨事。
所以者何？我不如是說，如陶師作瓦。
阿難！我說嚴急至苦，若有真實者，必能往也。」
^n30^m41佛說如是，尊者阿難及諸比丘聞佛所說，歡喜奉行。
^ck192
（一九二）加樓烏陀夷經^n1^m1我聞如是︰
^m2一時，佛遊鴦伽國中，與大比丘眾俱，往至阿惒那住揵若精舍。
^m3爾時，世尊過夜平旦，著衣持鉢，入阿惒那而行乞食。
食訖中後，收舉衣鉢，澡洗手足，以尼師檀著於肩上，往至一林，欲晝經行。
^m4尊者烏陀夷亦過夜平旦，著衣持鉢，入阿惒那而行乞食。
食訖中後，收舉衣鉢，澡洗手足，以尼師檀著於肩上，隨侍佛後，而作是念：
若世尊今晝行者，我亦至彼晝行。
^n2^m5於是，世尊入於林中，至一樹下，敷尼師檀，結跏趺坐。
尊者烏陀夷亦入彼林，去佛不遠，至一樹下，敷尼師檀，結跏趺坐。
^m6爾時，尊者烏陀夷獨在靜處燕坐思惟，心作是念：
世尊為我等多所饒益，善逝為我等多所安隱。
世尊於我除眾苦法，增益樂法。世尊於我除無量惡不善之法，增益無量諸善妙法。
^n3^m7尊者烏陀夷則於晡時從燕坐起，往詣佛所，稽首佛足，卻坐一面。世尊告曰：
「烏陀夷！無有所乏，安隱快樂，氣力如常耶？」
^m8尊者烏陀夷白曰：「唯然，世尊！我無所乏，安隱快樂，氣力如常。」
^n4^m9世尊復問曰：「烏陀夷！云何汝無所乏，安隱快樂，氣力如常耶？」
^m10尊者烏陀夷答曰：「世尊！我獨在靜處燕坐思惟，心作是念：
世尊為我等多所饒益，善逝為我等多所安隱。
世尊於我除眾苦法，增益樂法。世尊於我除無量惡不善之法，增益無量諸善妙法。
^n5^m11a世尊昔時告諸比丘：『汝等斷過中食。』
世尊！我等聞已，不堪不忍，不欲不樂。
若有信梵志、居士往至眾園，廣施作福，我等自手受食，而世尊今教我斷是，善逝教我絕是。復作是說：
『此大沙門不能消食。』
然我等於世尊威神妙德敬重不堪，是故我等斷中後食。
^m11b復次，昔時世尊告諸比丘：『汝等斷夜食。』
世尊！我等聞已，不堪不忍，不欲不樂。
於二食中最上、最妙、最勝、最美者，而世尊今教我斷是，善逝教我絕是。復作是說：
『此大沙門不能消食。』
^n6^m11c世尊！昔時有一居士，多持種種淨妙食飲，還歸其家，敕內人曰：
『汝等受此舉著一處，我當盡共集會夜食，不為朝中。』
世尊！若於諸家施設極妙最上食者，唯有夜食，我為朝中，而世尊今教我斷是，善逝教我絕是。復作是說：
『此大沙門不能消食。』然我等於世尊威神妙德敬重不堪，是故我等斷於夜食。
^n7^m12a世尊！我復作是念：若有比丘非時入村而行乞食，或能逢賊，作業不作業，或逢虎逢鹿，或逢虎鹿，或逢豹逢羆，或逢豹羆，或往如是處，或逢惡象、惡馬、惡牛、惡狗，或值蛇聚，或得塊擲，或得杖打，或墮溝瀆，或墮廁中，或乘臥牛，或墮深坑，或入刺中。
觀見空家，入如是家，若彼入已，女人見之，或呼共行惡不淨行。
^n8^m12b世尊！昔一比丘夜闇微雨，睒睒掣電，而非時行入他家乞食，彼家婦人爾時出外洗蕩食器，彼時婦人於電光中遙見比丘，謂為是鬼，見已驚怖，身毛皆竪，失聲大呼，卽便墮娠，而作是語：
『尊是鬼！尊是鬼！』
時，彼比丘語婦人曰：『妹！
我非鬼，我是沙門，今來乞食。』
爾時，婦人恚罵比丘至苦至惡，而作是語：
『令此沙門命根早斷！令此沙門父母早死！
令此沙門種族絕滅！令此沙門腹裂破壞！
禿頭沙門以黑自纏，無子斷種，汝寧可持利刀自破其腹，不應非時夜行乞食，咄此沙門而墮我娠。』
^n9^m13世尊！我憶彼已，便生歡悅。
世尊！我因此歡悅遍充滿體，正念正智，生喜、止、樂、定。
世尊！我因此定遍充滿體，正念正智。
如是，世尊！我無所乏，安隱快樂，氣力如常。」
^n10^m14世尊歎曰：「善哉！善哉！烏陀夷！
汝今不爾如彼癡人，彼愚癡人，我為其說：『汝等斷此。』
彼作是說：『此是小事，何足斷之？
而世尊今教我斷此，善逝令我絕此。』亦如是說：
『此大沙門不能消食。』
彼不斷此，彼但於我生不可、不忍，及餘比丘善護持戒者，亦復為彼生不可、不忍。
烏陀夷！彼癡人所縛極堅極牢，轉增轉急，不可斷絕，不得解脫。
^n11^m15烏陀夷！猶如有蠅，為涕唾所縛，彼在其中或苦或死。
烏陀夷！若人作是說『彼蠅所縛，不堅不牢，不轉增急而可斷絕，則得解脫』者，為正說耶？」
^m16尊者烏陀夷白曰：「不也，世尊！所以者何？
蠅為涕唾所縛，彼於其中或苦或死。
是故，世尊！彼蠅所縛，極堅極牢，轉增轉急，不可斷絕，不得解脫。」
^n12^m17a「烏陀夷！彼愚癡人我為其說：『汝等斷此。』
彼作是說：『此是小事，何足斷之？
而世尊今教我斷此，善逝令我絕此。』亦如是說：
『此大沙門不能消食。』
彼不斷此，彼但於我生不可、不忍，及餘比丘善護持戒者，亦復為彼生不可、不忍。
烏陀夷！彼癡人所縛極堅極牢，轉增轉急，不可斷絕，不得解脫。
^n13^m17b烏陀夷！若族姓子我為其說：『汝等斷此。』
彼不作是說：『此是小事，何足斷之？
而世尊今教我斷此，善逝令我絕此。』亦不如是說：
『此大沙門不能消食。』
彼便斷此，彼不於我生不可、不忍，及餘比丘善護奉戒者，亦不為彼生不可、不忍。
烏陀夷！彼族姓子所縛不堅不牢，不轉增急，而可斷絕，則得解脫。
^n14^m17c烏陀夷！猶如象王，年至六十，而以憍慠摩訶能伽，牙足體具，筋力熾盛，彼所堅縛，若努力轉身，彼堅縛者，則便斷絕，還歸本所。
烏陀夷！若人作是說『彼大象王年至六十，而以憍摩訶能伽，牙足體具，筋力熾盛，彼縛極堅極牢，轉增轉急，不可斷絕，不得解脫。』者，為正說耶？」
^n15^m18尊者烏陀夷白曰：「不也，世尊！所以者何？
彼大象王年至六十，而以憍慠摩訶能伽，牙足體具，筋力熾盛，彼所堅縛，若努力轉身，彼堅縛者，則便斷絕，還歸本所。
世尊！是故彼大象王年至六十，而以憍慠摩訶能伽，牙足體具，筋力熾盛，彼縛不堅不牢，不轉增急，而可斷絕，則得解脫。」
^n16^m19a「如是，烏陀夷！彼族姓子我為其說：『汝等斷此。』
彼不作是說：『此是小事，何足斷之？
而世尊今教我斷此，善逝令我絕此。』亦不如是說：
『此大沙門不能消食。』
彼便斷此，彼不於我生不可、不忍，及餘比丘善護持戒者，亦不為彼生不可、不忍。
烏陀夷！彼族姓子所縛不堅不牢，不轉增急，而可斷絕，則得解脫。
^n17^m19b烏陀夷！若有癡人我為其說：『汝等斷此。』
彼作是說：『此是小事，何足斷之？
而世尊今教我斷此，善逝令我絕此。』亦如是說：
『此大沙門不能消食。』
彼不斷此，彼但於我生不可、不忍，及餘比丘善護持戒者，亦復為彼生不可、不忍。
烏陀夷！彼癡人所縛極堅極牢，轉增轉急，不可斷絕，不可解脫。
^n18^m19c烏陀夷！猶貧窮人無有錢財，亦無勢力，彼有一婦，其眼復瞎，醜不可愛；
唯有一屋，崩壞穿漏，烏鳥所栖，弊不可居；
而有一床，復破折壞，弊不可臥；止有一瓶，缺不可用。
彼見比丘食訖中後，淨洗手足，敷尼師檀，坐一樹下，清涼和調，修增上心。彼見已，而作是念：
沙門為快樂，沙門如涅槃，我惡無德。
所以者何？我有一婦，其眼復瞎，醜不可愛，不能捨離；
唯有一屋，崩壞穿漏，烏鳥所栖，弊不可居，不能捨離；
而有一床，復破折壞，弊不可臥，不能捨離；
止有一瓶，缺不可用，不能捨離。
愛樂比丘剃除鬚髮，著袈裟衣，至信、捨家、無家、學道。
烏陀夷！若人作是說：『彼貧窮人無有錢財，亦無勢力，所縛不堅不牢，不轉增急，而可斷絕，則得解脫』者，為正說耶？」
^n19^m20尊者烏陀夷白曰：「不也，世尊！所以者何？
彼貧窮人無有錢財，亦無勢力，有一瞎婦，醜不可愛，不能捨離；
唯有一屋，崩壞穿漏，烏鳥所栖，弊不可居，不能捨離；
而有一床，復破折壞，弊不可臥，不能捨離；
止有一瓶，缺不可用，不能捨離。
愛樂比丘剃除鬚髮，著袈裟衣，至信、捨家、無家、學道。
世尊！是故彼貧窮人無有錢財，亦無勢力，所縛極堅極牢，轉增轉急，不可斷絕，不得解脫。」
^n20^m21a如是，烏陀夷！若有癡人我為其說：『汝等斷此。』
彼作是說：『此是小事，何足斷之？
而世尊今教我斷此，善逝令我絕此。』亦如是說：
『此大沙門不能消食。』
彼不斷此，彼但於我生不可、不忍，及餘比丘善護持戒者，亦復為彼生不可、不忍。
烏陀夷！是故彼癡人所縛極堅極牢，轉增轉急，不可斷絕，不得解脫。
^n21^m21b烏陀夷！若族姓子我為其說：『汝等斷此。』
彼不作是說：『此是小事，何足斷之？
而世尊今教我斷此，善逝令我絕此。』亦不如是說：
『此大沙門不能消食。』
彼便斷此，彼不於我生不可、不忍，及餘比丘善護持戒者，亦不為彼生不可、不忍。
烏陀夷！是故彼族姓子所縛不堅不牢，不轉增急，而可斷絕，則得解脫。
^n22^m21c烏陀夷！猶如居士、居士子，極大富樂，多有錢財，畜牧產業不可稱計，封戶、食邑、米穀豐饒，及若干種諸生活具、奴婢、象馬，其數無量。
彼見比丘食訖中後，淨洗手足，敷尼師檀，坐一樹下，清涼和調，修增上心。彼見已，而作是念：
沙門為快樂，沙門如涅槃，我寧可捨極大富樂金寶、財穀、象馬、奴婢，愛樂比丘剃除鬚髮，著袈裟衣，至信、捨家、無家、學道。
烏陀夷！若人作是說：『彼居士、居士子所縛極堅極牢，轉增轉急，不可斷絕，不得解脫』者，為正說耶？」
^n23^m22尊者烏陀夷白曰：「不也，世尊！所以者何？
彼居士、居士子，彼能捨離極大富樂金寶、財穀、象馬、奴婢，愛樂比丘剃除鬚髮，著袈裟衣，至信、捨家、無家、學道。
世尊！是故彼居士、居士子所縛不堅不牢，不轉增急，而可斷絕，則得解脫。」
^n24^m23如是，烏陀夷！若族姓子我為其說：『汝等斷此。』
彼不作是說：『此是小事，何足斷之？
而世尊今教我斷此，善逝令我絕此。』亦不如是說：
『此大沙門不能消食。』
彼便斷此，彼不於我生不可、不忍，及餘比丘善護持戒者，亦不為彼生不可、不忍。
烏陀夷！是故彼族姓子所縛不堅不牢，不轉增急，而可斷絕，則得解脫。
^n25^m24a烏陀夷！比丘行捨，彼行捨已，生欲相應念，愛樂結縛，彼樂是，不斷、不住、不吐，烏陀夷！
我說是縛，不說解脫。
所以者何？諸結不善。
烏陀夷！結不善故，我說是縛，不說解脫。
^n26^m24b烏陀夷！比丘行捨，彼行捨已，生欲相應念，愛樂結縛，彼不樂是，斷、住、吐，烏陀夷！
我說亦是縛，不說解脫。
所以者何？諸結不善。
烏陀夷！結不善故，我說是縛，不說解脫。
^n27^m24c烏陀夷！比丘行捨，彼行捨已，或時意忘，俱有欲相應念，愛樂結縛，遲觀速滅。
烏陀夷！猶如鐵丸、鐵犁，竟日火燒，或有人著二三渧水，渧遲不續，水便速盡。
烏陀夷！如是比丘行捨，彼行捨已，或時意忘，俱有欲相應念，愛樂結縛，遲觀速滅。
烏陀夷！我說亦是縛，不說解脫。所以者何？諸結不善。
烏陀夷！結不善故，我說是縛，不說解脫。
^n28^m25烏陀夷！俱在苦根，遊行無生死，於無上愛盡，善心解脫。
烏陀夷！我說解脫，不說是縛。所以者何？諸結已盡。
烏陀夷！諸結盡故，我說解脫，不說是縛。
^m26a烏陀夷！有樂，非聖樂，是凡夫樂，病本、癰本、箭刺之本，有食、有生死，不可修、不可習、不可廣布，我說於彼則不可修。
^n29^m26b烏陀夷！有樂，是聖樂、無欲樂、離樂、息樂、正覺之樂，無食、無生死，可修、可習、可廣布，我說於彼則可修也。
^m27a烏陀夷！云何有樂，非聖樂，是凡夫樂，病本、癰本、箭刺之本，有食、有生死，不可修、不可習，不可廣布，我說於彼不可修耶？
若因五欲生樂生善者，是樂非聖樂，是凡夫樂，病本、癰本、箭刺之本，有食、有生死，不可修、不可習，不可廣布，我說於彼則不可修。
^n30^m27b烏陀夷！云何有樂，是聖樂、無欲樂、離樂、息樂、正覺之樂，無食、無生死，可修、可習、可廣布，我說於彼則可修耶？
烏陀夷！若比丘離欲、離惡不善之法，……至得第四禪成就遊者，是樂是聖樂、無欲樂、離樂、息樂、正覺之樂，無食、無生死，可修、可習、可廣布，我說於彼則可修也。
^n31^m28a烏陀夷！比丘離欲、離惡不善之法，有覺、有觀，離生喜、樂，得初禪成就遊，聖說是移動。
此中何等聖說移動？此中有覺、有觀，是聖說移動。
^m28b此中何等聖說移動？烏陀夷！
比丘覺、觀已息，內靜、一心，無覺、無觀，定生喜、樂，得第二禪成就遊，是聖說移動。
此中何等聖說移動？若此得喜，是聖說移動。
^n32^m28c此中何等聖說移動？烏陀夷！
比丘離於喜欲，捨無求遊，正念正智而身覺樂，謂聖所說、聖所捨、念、樂住、空，得第三禪成就遊，是聖說移動。
此中何等聖說移動？若此說移動心樂，是聖說移動。
^n33^m28d此中何等聖說不移動？烏陀夷！
比丘樂滅、苦滅，喜、憂本已滅，不苦不樂、捨、念、清淨，得第四禪成就遊，是聖說不移動。
^m29a烏陀夷！比丘離欲、離惡不善之法，有覺、有觀，離生喜、樂，得初禪成就遊。
烏陀夷！我說此不得無、不得斷、不得過度。
^n34^m29b此中何等過度？烏陀夷！
比丘覺、觀已息，內靜、一心，無覺、無觀，定生喜、樂，得第二禪成就遊，是謂此中過度。
烏陀夷！我說此亦不得無、不得斷、不得過度。
^m29c此中何等過度？烏陀夷！
比丘離於喜欲，捨無求遊，正念正智而身覺樂，謂聖所說、聖所捨、念、樂住、空，得第三禪成就遊，是謂此中過度。
烏陀夷！我說此亦不得無、不得斷、不得過度。
^n35^m29d此中何等過度？烏陀夷！
比丘樂滅、苦滅，喜、憂本已滅，不苦不樂、捨、念、清淨，得第四禪成就遊，是謂此中過度。
烏陀夷！我說此亦不得無、不得斷、不得過度。
^m29e此中何等過度？烏陀夷！
比丘度一切色想，滅有對想，不念若干想，無量空，是無量空處成就遊，是謂此中過度。
烏陀夷！我說此亦不得無、不得斷、不得過度。
^n36^m29f此中何等過度？烏陀夷！
比丘度一切無量空處，無量識，是無量識處成就遊，是謂此中過度。
烏陀夷！我說此亦不得無，不得斷，不得過度。
^m29g此中何等過度？烏陀夷！
比丘度一切無量識處，無所有，是無所有處成就遊，是謂此中過度。
烏陀夷！我說此亦不得無，不得斷，不得過度。
^n37^m29h此中何等過度？烏陀夷！
比丘度一切無所有處，非有想非無想，是非有想非無想處成就遊，是謂此中過度。
烏陀夷！我說至非有想非無想處亦不得無，不得斷，不得過度。
^m30烏陀夷！頗有一結，或多或少久住者，我說不得無，不得斷，不得過度，謂我說不斷耶？」
^n38^m31尊者烏陀夷白曰：「不也，世尊！」
^m32a世尊歎曰：「善哉！善哉！烏陀夷！汝不爾如彼癡人。
彼愚癡人我為其說：『汝等斷此。』
彼作是說：『此是小事，何足斷之？
而世尊今教我斷此，善逝令我絕此。』亦如是說：
『此大沙門不能消食。』
彼不斷此，彼但於我生不可、不忍，及餘比丘善護持戒者，亦復為彼生不可、不忍。
烏陀夷！是故彼癡人所縛極堅極牢，轉增轉急，不可斷絕，不得解脫。
^n39^m32b烏陀夷！若有族姓子我為其說：『汝等斷此。』
彼不作是說：『此是小事，何足斷之？
而今世尊教我斷此，善逝令我絕此。』亦不如是說：
『此大沙門不能消食。』
彼便斷此，彼不於我生不可、不忍，及餘比丘善護持戒者，亦不為彼生不可、不忍。
烏陀夷！是故彼族姓子所縛不堅不牢，不轉增急，而可斷絕，則得解脫。」
^n40^m33佛說如是，尊者烏陀夷聞佛所說，歡喜奉行。
^ck193
（一九三）牟犁破羣那經^n1^m1我聞如是︰
^m2一時，佛遊舍衛國，在勝林給孤獨園。
^m3爾時，牟犁破羣那與比丘尼數共集會。
^m4若有人向牟犁破羣那比丘道說比丘尼者，彼聞已，便瞋恚憎嫉，乃至鬪諍；
若有人向諸比丘尼道說牟犁破羣那比丘者，諸比丘尼聞已，便瞋恚憎嫉，乃至鬪諍。
^m5眾多比丘聞已，便往詣佛，稽首佛足，卻坐一面，白曰：
「世尊！牟犁破羣那比丘與比丘尼數共集會。
若有人向牟犁破羣那比丘道說比丘尼者，彼聞已，便瞋恚憎嫉，乃至鬪諍；
若有人向諸比丘尼道說牟犁破羣那比丘者，諸比丘尼聞已，便瞋恚憎嫉，乃至鬪諍。
^n2^m6世尊聞已，告一比丘：「汝往牟犁破羣那比丘所，而語之曰：『世尊呼汝。』」
^m7一比丘聞已，唯然世尊，卽從座起，稽首佛足，繞三匝而去，至牟犁破羣那比丘所，而語之曰：「世尊呼汝。」
牟犁破羣那聞已，來詣佛所，為佛作禮，卻坐一面。
^n3^m8世尊告曰：「破羣那！汝實與比丘尼數共集會。
若有人向汝道說比丘尼者，汝聞已，便瞋恚憎嫉，乃至鬪諍；
若有人向諸比丘尼道說汝者，諸比丘尼聞已，便瞋恚憎嫉，乃至鬪諍。
破羣那！汝實如是耶？」
^m9破羣那答曰：「實爾，世尊！」
^n4^m10世尊復問曰：「破羣那！汝非至信、捨家、無家、學道耶？」
^m11破羣那答曰：「唯然，世尊！」
^m12世尊告曰：「破羣那！是以汝至信、捨家、無家、學道者，應當學：
若有欲有念依家，斷是；
若有欲有念依於無欲，是習是修，是廣布也。
破羣那！汝當如是學！」
^n5^m13爾時，世尊問諸比丘曰：
「汝等非至信、捨家、無家、學道耶？」
^m14諸比丘答曰：「唯然，世尊！」
^m15世尊復告諸比丘曰：「是以汝等至信、捨家、無家、學道者，應當學：
若有欲有念依家，斷是；
若有欲有念依於無欲，是習是修，是廣布也，汝等當如是學！
^n6^m16昔時我曾告諸比丘：『汝等！若有比丘多所知識，若有比丘少所知識，彼一切盡學一坐食，學一坐食已，無為無求，無有病痛，身體輕便，氣力康強，安隱快樂。』
彼諸比丘多所知識及少知識，盡學一坐食，學一坐食已，無為無求，無有病痛，身體輕便，氣力康強，安隱快樂。
^n7^m17a彼諸比丘可於我心，我亦不多教訶，諸比丘因此生念向法次法。
^m17b猶如馬車，御者乘之，左手執轡，右手執策，隨八道行，任意所至。
^m18a如是諸比丘可於我心，我亦不多教訶，諸比丘因此生念向法次法。
^m18b猶如良地有娑羅樹林，彼治林者，聰明黠慧而不懈怠，彼隨時治娑羅樹根，數數鋤糞，以水溉灌，高者掘下，下者填滿。
若邊生惡草，薅除棄之；
若並生曲戾惡不直者，拔根著外；若枝生橫曲，則落治之；
若近邊新生調直好者，便隨時治。
數數鋤糞，以水溉灌，如是彼良地娑羅樹林轉轉茂盛。
^n8^m19如是諸比丘可於我心，我亦不多教訶。
我不說彼善語恭順，謂因衣鉢、飲食、床榻、湯藥、諸生活具故。
所以者何？彼比丘若不得是還不善語恭順，成就不善語恭順法。
^n9^m20若有比丘為遠離、依遠離、住遠離，善語恭順，成就善語恭順法者，我說彼善語恭順。
所以者何？或有一善護善逝行者，謂因他無惡語言也。
若他不惡語言者，便不瞋恚，亦不憎嫉，不憂纏住，不憎瞋恚，不發露惡。
彼諸比丘見已，便作是念：
此賢者忍辱溫和堪耐，善制善定善息。
若他惡語言者，便瞋恚憎嫉，而憂纏住憎恚發惡。
彼諸比丘見已，便作是念：
此賢者惡性急弊麁獷，不定不制不息。所以者何？
^n10^m21a比丘！昔時有居士婦，名鞞陀提，極大富樂，多有錢財，畜牧產業不可稱計，封戶、食邑、米穀豐饒，及若干種諸生活具。
爾時，居士婦鞞陀提如是大有名稱，流布諸方：
居士婦鞞陀提忍辱堪耐溫和，善制善定善息。
爾時，居士婦鞞陀提有婢名黑，本侍者，有妙善言，少多行善。彼黑婢作是念：
我大家居士婦鞞陀提如是有大名稱，流布諸方：
居士婦鞞陀提忍辱堪耐溫和，善制善定善息。
我今寧可試大家居士婦鞞陀提，為實瞋、為實不瞋耶？
^n11^m21b於是，黑婢臥不早起，夫人呼曰：
『黑婢！何不早起耶？』
黑婢聞已，便作是念：我大家居士婦鞞陀提實瞋，非不瞋也，但因我善能料理家業、善經營、善持故，令我大家居士婦鞞陀提如是有極大名稱，流布諸方：
居士婦鞞陀提忍辱堪耐溫和，善制善定善息。
我今寧可復更大試大家居士婦鞞陀提，為實瞋、為實不瞋耶？
^n12^m21c於是，黑婢臥極晚不起，夫人呼曰：
『黑婢！何以極晚不起耶？』
黑婢聞已，作是念：我大家居士婦鞞陀提實瞋，非不瞋也，但因我善能料理家業、善經營、善持故，令我大家居士婦鞞陀提如是有極大名稱，流布諸方：
居士婦鞞陀提忍辱堪耐溫和，善制善定善息耳！
我今寧可復更極大試大家居士婦鞞陀提，為實瞋、為實不瞋耶？
^n13^m21d於是，黑婢臥至晡時乃起，夫人呼曰：
『黑婢！何以乃至晡時起？
既不自作，亦不教作？此黑婢不隨我教！此黑婢輕慢於我！』
便大瞋恚而生憎嫉，額三烟起，皺面自往，閉戶下關，手執大杖以打其頭，頭破血流。
於是，黑婢頭破血流，便出語比鄰，訟聲紛紜，多所道說：
『尊等！見是忍辱行人堪耐溫和，善制善定善息行耶？罵我曰：
黑婢！何以乃至晡時起？
既不自作，亦不教作？此黑婢不隨我教！
此黑婢輕慢於我！便大瞋恚而生憎嫉，額三烟起，皺面自來，閉戶下關，手執大杖以打我頭，頭破血流。』
^n14^m21d爾時，居士婦鞞陀提如是便有極大惡名，流布諸方：
居士婦鞞陀提惡性急弊麁獷，不定不制不息。
^m22如是，或有一善護善逝行者，謂因他無惡語言也。
若他不惡語言者，便不瞋恚，亦不憎嫉，不憂纏住，不增瞋恚，不發露惡。
彼諸比丘見已，便作是念：
此賢者忍辱溫和堪耐，善制善定善息。
若他惡語言者，便瞋恚憎嫉而憂纏住，憎恚發惡。
彼諸比丘見已，便作是念：
此賢者惡性急弊麁獷，不定不制不息。
^n15^m23a復次，有五言道，若他說者，或時或非時，或真或非真，或軟或堅，或慈或恚，或有義或無義。
汝等！此五言道，若他說時或心變易者，或口惡言者，我說汝等因此必衰，汝等當學此五言道！
若他說時，心不變易，口無惡言，向怨家人緣彼起慈愍心，心與慈俱，遍滿一方成就遊。
如是二三四方，四維上下，普周一切，心與慈俱，無結無怨，無恚無諍，極廣甚大，無量善修，遍滿一切世間成就遊。
如是悲、喜心與捨俱，無結無怨，無恚無諍，極廣甚大，無量善修，遍滿一切世間成就遊，汝等當學如是！
^n16^m23b猶如有人持大鏵鍬來，而作是語：
『我能令此大地，使作非地。』
彼便處處掘復掘，唾溺汙之。說惡語者，作如是說，令大地非地，於意云何？
彼人以此方便，能令大地作非地耶？」
^m23c諸比丘答曰：「不也，世尊！所以者何？
此大地甚深極廣而不可量，是故彼人以此方便，不能令此大地使作非地。
世尊！但使彼人唐自疲勞也。」
^n17^m24a「如是此五言道，若他說者，或時或非時，或真或不真，或軟或堅，或慈或恚，或有義或無義。
汝等！此五言道，若他說時或心變易者，或口惡言者，我說汝等因此必衰，汝等當學此五言道！
若他說時，心不變易，口無惡言，向言說者，緣彼起慈愍心，心行如地，無結無怨，無恚無諍，極廣甚大，無量善修，遍滿一切世間成就遊，汝等當學如是！
^n18^m24b猶如有人持大草炬，作如是語：
『我以此草炬，用熱恒伽水，令作沸湯。』
於意云何？彼人以此方便，能令恒伽水熱作沸湯耶？」
^m24c諸比丘答曰：「不也，世尊！所以者何？世尊！
彼恒伽水甚深極廣，不可度量，是故彼人以此方便，不能令恒伽水熱使作沸湯。
世尊！但使彼人唐自疲勞也。」
^n19^m25a「如是此五言道，若他說者，或時或非時，或真或不真，或軟或堅，或慈或恚，或有義或無義。
汝等！此五言道，若他說時，或心變易者，或口惡言者，我說汝等因此必衰，汝等當學此五言道！
若他說時，心不變易，口無惡言，向言說者，緣彼起慈愍心，心行如恒伽水，無結無怨，無恚無諍，極廣甚大，無量善修，遍滿一切世間成就遊，汝等當學如是！
^n20^m25b猶如畫師、畫師弟子，持種種彩來，彼作是說：
『我於此虛空畫作形像，以彩莊染。』
於意云何？彼畫師、畫師弟子以此方便，寧能於虛空畫作形像，以彩莊染耶？」
^m25c諸比丘答曰：「不也，世尊！所以者何？世尊！
此虛空非色，不可見無對，是故彼畫師、畫師弟子以此方便，不能於虛空畫作形像，以彩莊染。
世尊！但使彼畫師、畫師弟子唐自疲勞也。」
^n21^m26a「如是此五言道，若他說者，或時或非時，或真或不真，或軟或堅，或慈或恚，或有義或無義。
汝等！此五言道，若他說時，或心變易者，或口惡言者，我說汝等因此必衰，汝等當學此五言道！
若他說時，心不變易，口無惡言，向言說者，緣彼起慈愍心，心行如虛空，無結無怨，無恚無諍，極廣甚大，無量善修，遍滿一切世間成就遊，汝等當學如是！
^n22^m26b猶如鉢皮囊柔治極軟，除㼲㼲聲，無㼲㼲聲，彼或有人以手拳扠，石擲杖打，或以刀斫，或撲著地，於意云何？
彼卽皮囊柔治極軟，除㼲㼲聲，無㼲㼲聲，彼寧復有㼲㼲聲耶？」
^m26c諸比丘答曰：「不也，世尊！所以者何？世尊！
彼卽皮囊柔治極軟，除㼲㼲聲，無*㼲㼲聲，是故無復有 *㼲㼲聲。」
^n23^m27a「如是，諸比丘！若有他人拳扠石擲，杖打刀斫。
汝等若為他人拳扠石擲，杖打刀斫時，或心變易者，或口惡言者，我說汝等因此必衰，汝等當學！
^m27b若為他人拳扠石擲，杖打刀斫時，心不變易，口不惡言，向捶打人緣彼起慈愍心，心行如鉢皮囊，無結無怨，無恚無諍，極廣甚大，無量善修，遍滿一切世間成就遊，汝等當學如是！
^n24^m28a若有賊來，以利鋸刀節節解截，汝等若有賊來，以利鋸刀節節解截時，或心變易者，或口惡言者，我說汝等因此必衰，汝等當學！
^m28b若有賊來，以利鋸刀，節節解截，心不變易，口無惡言向割截人，緣彼起慈愍心，心與慈俱，遍滿一方成就遊。
如是二三四方，四維上下，普周一切，心與慈俱，無結無怨，無恚無諍，極廣甚大，無量善修，遍滿一切世間成就遊。
如是悲、喜心與捨俱，無結無怨，無恚無諍，極廣甚大，無量善修，遍滿一切世間成就遊，汝等當學如是！」
^n25^m29於是，世尊歎諸比丘曰：
「善哉！善哉！汝等當數數念利鋸刀喻沙門教，汝等數數念利鋸刀喻沙門教已，汝等頗見他不愛惡語言向我，我聞已，不堪耐耶？」
^m30諸比丘答曰：「不也，世尊！」
^n26^m31世尊復歎諸比丘曰：「善哉！善哉！汝等當數數念利鋸刀喻沙門教，汝等數數念利鋸刀喻沙門教已，若汝遊東方，必得安樂，無眾苦患；
若遊南方、西方、北方者，必得安樂，無眾苦患。
善哉！善哉！汝等當數數念利鋸刀喻沙門教，汝等數數念利鋸刀喻沙門教已，我尚不說汝諸善法住，況說衰退？
但當晝夜增長善法而不衰退。
善哉！善哉！汝等當數數念利鋸刀喻沙門教，汝等數數念利鋸刀喻沙門教已，於二果中必得其一，或於現世得究竟智，或復有餘得阿那含。」
^n27^m32佛說如是，彼諸比丘聞佛所說，歡喜奉行。
^ck194
（一九四）跋陀和利經^n1^m1我聞如是：
^m2一時，佛遊舍衛國，在勝林給孤獨園，與大比丘眾俱而受夏坐。
^m3a爾時，世尊告諸比丘：
「我一坐食，一坐食已，無為無求，無有病痛，身體輕便，氣力康強，安隱快樂。
汝等亦當學一坐食，一坐食已，無為無求，無有病痛，身體輕便，氣力康強，安隱快樂。」
^n2^m3b爾時，尊者跋陀和利亦在眾中，於是，尊者跋陀和利卽從座起，偏袒著衣，叉手向佛，白曰：
「世尊！我不堪任於一坐食。
所以者何？若我一坐食者，同不了事，懊惱心悔。
世尊！是故我不堪任一坐食也。」
^n3^m4a世尊告曰：「跋陀和利！若我受請，汝亦隨我，聽汝請食，持去一坐食。
跋陀和利！若如是者，快得生活。」
^m4b尊者跋陀和利又復白曰：
「世尊！如是，我亦不堪於一坐食。
所以者何？若我一坐食者，同不了事，懊惱心悔。
世尊！是故我不堪任一坐食也。」
^n4^m5a世尊復至再三告諸比丘：
「我一坐食，一坐食已，無為無求，無有病痛，身體輕便，氣力康強，安隱快樂。
汝等亦當學一坐食，一坐食已，無為無求，無有病痛，身體輕便，氣力康強，安隱快樂。」
^n5^m5b尊者跋陀和利亦至再三從座而起，偏袒著衣，叉手向佛，白曰：
「世尊！我不堪任於一坐食。
所以者何？若我一坐食者，同不了事，懊惱心悔。
世尊！是故我不堪任一坐食也。」
^n6^m6a世尊復至再三告曰：「跋陀和利！若我受請，汝亦隨我，聽汝請食，持去一坐食。
跋陀和利！若如是者，快得生活。」
^m6b尊者跋陀和利復至再三白曰：
「世尊！如是我復不堪於一坐食。
所以者何？若我一坐食者，同不了事，懊惱心悔。
世尊！是故我不堪任一坐食也。」
^n7^m7爾時，世尊為比丘眾施設一坐食戒，諸比丘眾皆奉學戒及世尊境界諸微妙法，唯尊者跋陀和利說不堪任，從座起去。
所以者何？不學具戒及世尊境界諸微妙法故。
於是，尊者跋陀和利遂藏一夏，不見世尊。
所以者何？以不學具戒及世尊境界諸微妙法故。
^n8^m8時，諸比丘為佛作衣，世尊於舍衛國受夏坐訖，過三月已，補治衣竟，攝衣持鉢，當遊人間。
^m9尊者跋陀和利聞諸比丘為佛作衣，世尊於舍衛國受夏坐訖，過三月已，補治衣竟，攝衣持鉢，當遊人間。
尊者跋陀和利聞已，往詣諸比丘所。
^n9^m10諸比丘遙見尊者跋陀和利來，便作是語：
「賢者跋陀和利！汝當知此為佛作衣，世尊於舍衛國受夏坐訖，過三月已，補治衣竟，攝衣持鉢，當遊人間。
跋陀和利！當彼處善自守護，莫令後時致多煩勞！」
^n10^m11尊者跋陀和利聞此語已，卽詣佛所，稽首佛足，白曰：
「世尊！我實有過！我實有過！如愚如癡，如不了，如不善。
所以者何？世尊為比丘眾施設一坐食戒，諸比丘眾皆奉學戒及世尊境界諸微妙法，唯我說不堪任，從座起去。
所以者何？以不學具戒及世尊境界諸微妙法故。」
^n11^m12世尊告曰：「跋陀和利！汝於爾時不知眾多比丘、比丘尼於舍衛國而受夏坐，彼知我、見我：
有比丘名跋陀和利，世尊弟子，不學具戒及世尊境界諸微妙法。
跋陀和利！汝於爾時不知如此耶？跋陀和利！
汝於爾時不知眾多優婆塞、優婆夷居舍衛國，彼知我、見我：
有比丘名跋陀和利，世尊弟子，不學具戒及世尊境界諸微妙法。
跋陀和利！汝於爾時不知如此耶？跋陀和利！
汝於爾時不知眾多異學沙門、梵志於舍衛國而受夏坐，彼知我、見我：
有比丘名跋陀和利，沙門瞿曇弟子，名德，不學具戒及世尊境界諸微妙法。
跋陀和利！汝於爾時不知如此耶？跋陀和利！
若有比丘俱解脫者，我語彼曰：『汝來入泥！』
跋陀和利！於意云何？我教彼比丘，彼比丘寧當可住而移避耶？」
^m13尊者跋陀和利答曰：「不也。」
^n12^m14世尊告曰：「跋陀和利！若有比丘，設非俱解脫有慧解脫，設非慧解脫有身證者，設非身證有見到者，設非見到有信解脫，設非信解脫有法行者，設非法行有信行者，我語彼曰：『汝來入泥！』
跋陀和利！於意云何？我教彼比丘，彼比丘寧當可住而移避耶？」
^m15尊者跋陀和利答曰：「不也。」
^n13^m16世尊告曰：「跋陀和利！於意云何？
汝於爾時得信行、法行、信解脫、見到、身證、慧解脫、俱解脫耶？」
^m17尊者跋陀和利答曰：「不也。」
^m18世尊告曰：「跋陀和利！
汝於爾時非如空屋耶？」
^m19於是，尊者跋陀和利為世尊面呵責已，內懷憂慼，低頭默然，失辯無言，如有所伺。
^n14^m20於是，世尊面呵責尊者跋陀和利已，復欲令歡喜，而告之曰：
「跋陀和利！汝當爾時，於我無信法靜，無愛法靜，無諍法靜。
所以者何？我為比丘眾施設一坐食戒，諸比丘眾皆奉學戒及世尊境界諸微妙法，唯汝說不堪任，從座起去。
所以者何？以不學具戒及世尊境界諸微妙法故。」
^n15^m21尊者跋陀和利白曰：「實爾，所以者何？世尊為比丘眾施設一坐食戒，諸比丘眾皆奉學戒及世尊境界諸微妙法，唯我說不堪任，從座起去。
所以者何？以不學具戒及世尊境界諸微妙法故，唯願世尊受我過失！
我見過已，當自悔過，從今護之，不復更作。」
^n16^m22世尊告曰：「跋陀和利！如是汝實如愚如癡，如不了、如不善。
所以者何？我為比丘眾施設一坐食戒，諸比丘眾皆奉學戒及世尊境界諸微妙法，唯汝說不堪任，從座起去。
所以者何？以汝不學具戒及世尊境界諸微妙法故。
^n17^m23跋陀和利！若汝有過，見已自悔，從今護之，不更作者，跋陀和利！
如是則於聖法、律中益而不損。
若汝有過，見已自悔，從今護之，不更作者。
^m24a跋陀和利！於意云何？
若有比丘不學具戒者，彼住無事處山林樹下，或居高巖寂無音聲，遠離，無惡，無有人民，隨順燕坐。
彼住遠離處，修行精勤，得增上心，現法樂居。
彼住遠離處，修行精勤，安隱快樂，以誣謗世尊戒，及誣謗天諸智梵行者，亦誣謗自戒。
彼誣謗世尊戒，及誣謗天諸智梵行者，亦誣謗自戒已，便不生歡悅；
不生歡悅已，便不生喜；不生喜已，便不止身；
不止身已，便不覺樂；不覺樂已，便心不定。
跋陀和利！賢聖弟子心不定已，便不見如實、知如真。
^n18^m24b跋陀和利！於意云何？若有比丘學具戒者，彼住無事處山林樹下，或居高巖寂無音聲，遠離，無惡，無有人民，隨順燕坐。
彼住遠離處，修行精勤，得增上心，現法樂居。
彼住遠離處，修行精勤，安隱快樂已，不誣謗世尊戒，不誣謗天諸智梵行者，亦不誣謗自戒。
彼不誣謗世尊戒，不誣謗天諸智梵行者，亦不誣謗自戒已，便生歡悅；
生歡悅已，便生喜；生喜已，便止身；
止身已，便覺樂；覺樂已，便心定。
跋陀和利！賢聖弟子心定已，便見如實、知如真。
^n19^m25a見如實、知如真已，便離欲、離惡不善之法，有覺、有觀，離生喜、樂，得初禪成就遊。
跋陀和利！是謂彼於爾時得第一增上心，卽於現法得安樂居，易不難得，樂住無怖，安隱快樂，令昇涅槃。
^n20^m25b彼覺、觀已息，內靜、一心，無覺、無觀，定生喜、樂，得第二禪成就遊。
跋陀和利！是謂彼於爾時得第二增上心，卽於現法得安樂居，易不難得，樂住無怖，安隱快樂，令昇涅槃。
^n21^m25c彼離於喜欲，捨無求遊，正念正智而身覺樂，謂聖所說、聖所捨、念、樂住、空，得第三禪成就遊。
跋陀和利！是謂彼於爾時得第三增上心，卽於現法得安樂居，易不難得，樂住無怖，安隱快樂，令昇涅槃。
^n22^m25d彼樂滅、苦滅，喜、憂本已滅，不苦不樂、捨、念、清淨，得第四禪成就遊。
跋陀和利！是謂彼於爾時得第四增上心，卽於現法得安樂居，易不難得，樂住無怖，安隱快樂，令昇涅槃。
^n23^m26a彼如是得定心清淨，無穢無煩，柔軟善住，得不動心，學憶宿命智通作證。
彼有行有相貌，憶本無量昔所經歷，謂一生、二生、百生、千生、成劫、敗劫、無量成敗劫，彼眾生名某，彼昔更歷，我曾生彼：
如是姓、如是字、如是生、如是飲食、如是受苦樂、如是長壽、如是久住、如是壽訖；
此死生彼，彼死生此，我生在此：
如是姓、如是字、如是生、如是飲食、如是受苦樂、如是長壽、如是久住、如是壽訖。
跋陀和利！是謂彼於爾時得此第一明達，以本無放逸，樂住遠離，修行精勤，謂無智滅而智生，闇壞而明成，無明滅而明生，謂憶宿命智作證明達。
^n24^m26b彼如是得定心清淨，無穢無煩，柔軟善住，得不動心，學於生死智通作證。
彼以清淨天眼出過於人，見此眾生死時生時，好色惡色，妙與不妙，往來善處及不善處。
隨此眾生之所作業，見其如真。若此眾生成就身惡行，口、意惡行，誹謗聖人，邪見成就邪見業，彼因緣此，身壞命終，必至惡處，生地獄中。
若此眾生成就身妙行，口、意妙行，不誹謗聖人，正見成就正見業，彼因緣此，身壞命終，必昇善處，上生天中。
跋陀和利！是謂彼於爾時得第二明達，以本無放逸，樂住遠離，修行精勤，無智滅而智生，闇壞而明成，無明滅而明生，謂生死智作證明達。
^n25^m26c彼如是得定心清淨，無穢無煩，柔軟善住，得不動心，學漏盡智通作證。
彼知此苦如真，知此苦集、知此苦滅、知此苦滅道如真；
知此漏如真，知此漏集、知此漏滅、知此漏滅道如真。
彼如是知、如是見，欲漏心解脫，有漏、無明漏心解脫，解脫已便知解脫：
生已盡，梵行已立，所作已辦，不更受有，知如真。
跋陀和利！是謂彼於爾時得第三明達，以本無放逸，樂住遠離，修行精勤，無智滅而智生，闇壞而明成，無明滅而明生，謂漏盡智作證明達。」
^n26^m27於是，尊者跋陀和利卽從座起，偏袒著衣，叉手向佛，白曰：
「世尊！何因何緣，諸比丘等同犯於戒，或有苦治？或不苦治？」
^m28a世尊答曰：「跋陀和利！
或有比丘數數犯戒，因數數犯戒故，為諸梵行訶所見聞從他疑者。
彼為諸梵行訶所見聞從他疑已，便說異異論外餘事，瞋恚憎嫉，發怒廣惡，觸嬈於眾，輕慢於眾，作如是說：
『我今當作令眾歡喜而可意。』作如是意。
^n27^m28b跋陀和利！諸比丘便作是念：
然此賢者數數犯戒，因數數犯戒故，為諸梵行訶所見聞從他疑者。
彼為諸梵行訶所見聞從他疑已，便說異異論外餘事，瞋恚憎嫉，發怒廣惡，觸嬈於眾，輕慢於眾，作如是說：
『我今當作令眾歡喜而可意。』見已作是語：
『諸尊！當觀令久住。』跋陀和利！
諸比丘如是觀令久住。
^n28^m29a或有比丘數數犯戒，因數數犯戒故，為諸梵行訶所見聞從他疑者。
彼為諸梵行訶所見聞從他疑已，不說異異論外餘事，不瞋恚憎嫉，發怒廣惡，不觸嬈眾，不輕慢眾，不如是說：
『我今當作令眾歡喜而可意。』不作如是意。
^n29^m29b跋陀和利！諸比丘便作是念：
然此賢者數數犯戒，因數數犯戒故，為諸梵行訶所見聞從他疑者。
彼為諸梵行訶所見聞從他疑已，不說異異論外餘事，不瞋恚憎嫉，發怒廣惡，不觸嬈眾，不輕慢眾，不如是說：
『我今當作令眾歡喜而可意。』見已而作是語：
『諸尊！當觀令早滅。』跋陀和利！
諸比丘如是觀令早滅，輕犯禁戒亦復如是。
^n30^m30a跋陀和利！或有比丘有信、有愛、有靜，今此比丘有信、有愛、有靜，若我等苦治於此賢者，今此賢者有信、有愛、有靜，因此必斷，我等寧可善共將護於此賢者，諸比丘便善共將護。
^n31^m30b跋陀和利！譬若如人唯有一眼，彼諸親屬為憐念愍傷，求利及饒益，求安隱快樂，善共將護，莫令此人寒熱、飢渴、有病、有憂、有病憂，莫塵、莫煙、莫塵煙。
所以者何？復恐此人失去一眼，是故親屬善將護之。
^n32^m31a跋陀和利！如是比丘少信、少愛、少有靜，諸比丘等便作是念：
今此比丘少信、少愛、少有靜，若我等苦治於此賢者，今此賢者少信、少愛、少有靜，因此必斷，我等寧可善共將護於此賢者，是故諸比丘善共將護。
^n33^m31b猶如親屬護一眼人。」
^m32於是，尊者跋陀和利卽從座起，偏袒著衣，叉手向佛，白曰：
「世尊！何因何緣，昔日少施設戒，多有比丘遵奉持者？
何因何緣，世尊今日多施設戒，少有比丘遵奉持者？」
^m33世尊答曰：「跋陀和利！
若比丘眾不得利者，眾便無喜好法；
若眾得利者，眾便生喜好法。
生喜好法已，世尊欲斷此喜好法故，便為弟子施設於戒。
如是稱譽廣大，上尊王所識知，大有福、多學問。
跋陀和利！若眾不多聞者，眾便不生喜好法；
若眾多聞者，眾便生喜好法。
眾生喜好法已，世尊欲斷此喜好法故，便為弟子施設戒。
跋陀和利！不以斷現世漏故，為弟子施設戒；
我以斷後世漏故，為弟子施設戒。
跋陀和利！是故我為弟子斷漏故施設戒，至受我教。
跋陀和利！我於昔時為諸比丘說清淨馬喻法，此中何所因？汝憶不耶？」
^n34^m34尊者跋陀和利白曰：「世尊此中有所因，所以者何？
世尊為諸比丘施設一坐食戒，諸比丘眾皆奉學戒及世尊境界諸微妙法，唯我說不堪任，從座起去，以不學具戒及世尊境界諸微妙法故。
世尊！是謂此中有所因。」
^n35^m35世尊復告曰：「跋陀和利！此中不但因是。
跋陀和利！若我為諸比丘當說清淨馬喻法者，汝必不一心，不善恭敬，不思念聽。
跋陀和利！是謂此中更有因也。」
^m36於是，尊者跋陀和利卽從座起，偏袒著衣，叉手向佛，白曰：
「世尊！今正是時。善逝！今正是時。
若世尊為諸比丘說清淨馬喻法者，諸比丘從世尊聞已，當善受持！」
^n36^m37世尊告曰：「跋陀和利！猶如知御馬者得清淨良馬，彼知御者先治其口，治其口已，則有不樂於動轉，或欲或不欲。
所以者何？以未曾治故。
跋陀和利！若清淨良馬從御者治，第一治得成就彼御馬者，然復更治勒口、絆腳，絆腳、勒口而令驅行，用令止鬪，堪任王乘無上行，無上息治諸支節，悉御令成，則有不樂於動轉，或欲或不欲。
所以者何？以數數治故。
跋陀和利！若清淨良馬，彼御馬者數數治時得成就者，彼於爾時調、善調，得無上調、得第一無上調，無上行、得第一行，便中王乘，食於王粟，稱說王馬。
^n37^m38跋陀和利！如是，若時賢良智人成就十無學法，無學正見……乃至無學正智者，彼於爾時調、善調，得無上調、得第一無上調，無上止、得第一止，除一切曲，除一切穢，除一切怖，除一切癡，除一切諂，止一切塵，淨一切垢而無所著，可敬可重，可奉可祠，一切天人良福田也。」
^n38^m39佛說如是，尊者跋陀和利及諸比丘聞佛所說，歡喜奉行。
^ck195
（一九五）阿濕具經^n1^m1我聞如是︰
^m2一時，佛遊迦尸國，與大比丘眾俱，遊在一處，告諸比丘：
「我日一食，日一食已，無為無求，無有病痛，身體輕便，氣力康強、安隱快樂。
汝等亦應日一食，日一食已，無為無求，無有病痛，身體輕便，氣力康強，安隱快樂。」
^m3爾時，世尊為比丘眾施設日一食戒，諸比丘眾皆奉學戒及世尊境界諸微妙法。
於是，世尊展轉到迦羅賴，住迦羅賴北村尸攝和林。
^n2^m4爾時，迦羅賴中有二比丘，一名阿濕具，二名弗那婆修，舊土地主、寺主、宗主。
彼朝食、暮食、晝食、過中食，彼朝食、暮食、晝食、過中食已，無為無求，無有病痛，身體輕便，氣力康強，安隱快樂。
^n3^m5眾多比丘聞已，往詣阿濕具及弗那婆修比丘所，而語彼曰：
「阿濕具！弗那婆修！世尊遊迦尸國，與大比丘眾俱，遊在一處，告諸比丘：
『我日一食，日一食已，無為無求，無有病痛，身體輕便，氣力康強，安隱快樂。
汝等亦應日一食，日一食已，無為無求，無有病痛，身體輕便，氣力康強，安隱快樂。』
爾時，世尊為比丘眾施設日一食戒，諸比丘眾皆奉學戒及世尊境界諸微妙法。
阿濕具！弗那婆修！汝等亦應日一食，日一食已，無為無求，無有病痛，身體輕便，氣力康強，安隱快樂，汝等莫違世尊及比丘眾。」
^n4^m6阿濕具、弗那婆修聞已，報曰：
「諸賢！我等朝食、暮食、晝食、過中食，朝食、暮食、晝食、過中食已，無為無求，無有病痛，身體輕便，氣力康強，安隱快樂，我等何緣捨現而須待後？」如是再三。
^n5^m7彼眾多比丘不能令阿濕具及弗那婆修除惡邪見，卽從座起，捨之而去，往詣佛所，稽首佛足，卻住一面，白曰：
「世尊！此迦羅賴中有二比丘，一名阿濕具，二名弗那婆修，舊土地主、寺主、宗主。
彼朝食、暮食、晝食、過中食，彼朝食、暮食、晝食、過中食已，無為無求，無有病痛，身體輕便，氣力康強，安隱快樂。
世尊！我等聞已，便往至阿濕具及弗那婆修比丘所，而語彼曰：
『阿濕具！弗那婆修！世尊遊迦尸國，與大比丘眾俱，遊在一處，告諸比丘：
我日一食，日一食已，無為無求，無有病痛，身體輕便，氣力康強，安隱快樂。
汝等亦應日一食，日一食已，無為無求，無有病痛，身體輕便，氣力康強，安隱快樂。
爾時，世尊為比丘眾施設日一食戒，諸比丘眾皆奉學戒及世尊境界諸微妙法。
阿濕具！弗那婆修！汝等亦應日一食，日一食已，無為無求，無有病痛，身體輕便，氣力康強，安隱快樂，汝等莫違世尊及比丘眾。』
阿濕具、弗那婆修聞已，報我等曰：
『諸賢！我等朝食、暮食、晝食、過中食，朝食、暮食、晝食、過中食已，無為無求，無有病痛，身體輕便，氣力康強，安隱快樂，我等何緣捨現而須待後？』如是再三。
世尊！如我等不能令阿濕具、弗那婆修除惡邪見，卽從座起，捨之而去。」
^n6^m8世尊聞已，告一比丘：「汝往至阿濕具、弗那婆修比丘所，語如是曰：
『阿濕具！弗那婆修！世尊呼汝等。』」
^m9一比丘聞已，唯然世尊！
卽從座起，稽首佛足，繞三匝而去，至阿濕具及弗那婆修比丘所，語如是曰：
「阿濕具！弗那婆修！世尊呼賢者等。」
阿濕具、弗那婆修聞已，卽詣佛所，稽首佛足，卻坐一面。
^n7^m10世尊問曰：「阿濕具！弗那婆修！眾多比丘實語汝等：
『阿濕具！弗那婆修比丘！
世尊遊迦尸國，與大比丘眾俱，遊在一處，告諸比丘：
我日一食，日一食已，無為無求，無有病痛，身體輕便，氣力康強，安隱快樂。
汝等亦應日一食，日一食已，無為無求，無有病痛，身體輕便，氣力康強，安隱快樂。
爾時，世尊為比丘眾施設日一食戒，諸比丘眾皆奉學戒及世尊境界諸微妙法。
阿濕具！弗那婆修！汝等亦應日一食，日一食已，無為無求，無有病痛，身體輕便，氣力康強，安隱快樂，汝等莫違世尊及比丘眾。』
阿濕具！弗那婆修！汝等聞已，語諸比丘曰：
『諸賢！我等朝食、暮食、晝食、過中食，朝食、暮食、晝食、過中食已，無為無求，無有病痛，身體輕便，氣力康強，安隱快樂，我等何緣捨現而須待後？』如是再三。
阿濕具！弗那婆修！諸比丘不能令汝捨惡邪見，卽從座起，捨之而去耶？」
^m11阿濕具、弗那婆修答曰：「實爾。」
^n8^m12世尊告曰：「阿濕具！弗那婆修！汝等知說如是法：
若有覺樂覺者，彼覺樂覺已，惡不善法轉增，善法轉減。
若有覺苦覺者，彼覺苦覺已，惡不善法轉減，善法轉增耶？」
^m13阿濕具、弗那婆修答曰：
「唯然，我等如是知世尊說法：
若有覺樂覺者，彼覺樂覺已，不善法轉增，善法轉減。
若有覺苦覺者，彼覺苦覺已，不善法轉減，善法轉增。」
^n9^m14世尊訶阿濕具、弗那婆修比丘：
「汝等癡人！何由知我如是說法？汝等癡人！
從何口聞知如是說法？汝等癡人！我不一向說，汝等一向受持。
汝等癡人！為眾多比丘語時，應如是如法答：
『我等未知，當問諸比丘。』」
^n10^m15爾時，世尊告諸比丘：「汝等亦如是知我說法：
若有覺樂覺者，彼覺樂覺已，不善法轉增，善法轉減。
若有覺苦覺者，彼覺苦覺已，不善法轉減，善法轉增耶？」
^m16眾多比丘答曰：「不也，世尊！」
^n11^m17世尊復問曰：「汝等云何知我說法？」
^m18眾多比丘答曰：「世尊！我等如是知世尊說法：
或有覺樂覺者，惡不善法轉增，善法轉減；
或有覺樂覺者，惡不善法轉減，善法轉增。
或有覺苦覺者，惡不善法轉增，善法轉減；
或有覺苦覺者，惡不善法轉減，善法轉增。
世尊！我等如是知世尊所說法。」
^n12^m19世尊聞已，歎諸比丘曰：
「善哉！善哉！若汝如是說：
或有覺樂覺者，惡不善法轉增，善法轉減；
或有覺樂覺者，惡不善法轉減，善法轉增。
或有覺苦覺者，惡不善法轉增，善法轉減；
或有覺苦覺者，惡不善法轉減，善法轉增。
所以者何？我亦如是說：
或有覺樂覺者，惡不善法轉增，善法轉減；
或有覺樂覺者，惡不善法轉減，善法轉增。
或有覺苦覺者，惡不善法轉增，善法轉減；
或有覺苦覺者，惡不善法轉減，善法轉增。
^n13^m20a若我不知如真，不見、不解、不得、不正盡覺者，或有樂覺者，不善法轉增，善法轉減，我不應說斷樂覺。
若我不知如真，不見、不解、不得、不正盡覺者，或有樂覺者，惡不善法轉減，善法轉增，我不應說修樂覺。
若我不知如真，不見、不解、不得、不正盡覺者，或有苦覺者，惡不善法轉增，善法轉減，我不應說斷苦覺。
若我不知如真，不見、不解、不得、不正盡覺者，或有苦覺者，惡不善法轉減，善法轉增，我不應說修苦覺。
^n14^m20b若我知如真，見、解、得、正盡覺者，或有樂覺者，惡不善法轉增，善法轉減，是故我說斷樂覺。
若我知如真，見、解、得、正盡覺者，或有樂覺，惡不善法轉減，善法轉增，是故我說修樂覺。
若我知如真，見、解、得、正盡覺者，或有苦覺者，惡不善法轉增，善法轉減，是故我說斷苦覺。
若我知如真，見、解、得、正盡覺者，或有苦覺者，惡不善法轉減，善法轉增，是故我說修苦覺。所以者何？
^n15^m21a我不說修一切身樂，亦不說莫修一切身樂；
我不說修一切身苦，亦不說莫修一切身苦；
我不說修一切心樂，亦不說莫修一切心樂；
我不說修一切心苦，亦不說莫修一切心苦。
^m21b云何身樂我說不修？
若修身樂，惡不善法轉增，善法轉減者，如是身樂我說不修。
云何身樂我說修耶？若修身樂，惡不善法轉減，善法轉增者，如是身樂我說修也。
云何身苦我說不修？若修身苦，惡不善法轉增，善法轉減者，如是身苦我說不修。
云何身苦我說修耶？若修身苦，惡不善法轉減，善法轉增者，如是身苦我說修也。
云何心樂我說不修？若修心樂，惡不善法轉增，善法轉減者，如是心樂我說不修。
云何心樂我說修耶？若修心樂，惡不善法轉減，善法轉增者，如是心樂我說修也。
云何心苦我說不修？若修心苦，惡不善法轉增，善法轉減者，如是心苦我說不修。
云何心苦我說修耶？若修心苦，惡不善法轉減，善法轉增者，如是心苦我說修也。
^n16^m22彼可修法知如真，不可修法亦知如真。
彼可修法知如真，不可修法亦知如真已，不可修法便不修，可修法便修。
不可修法便不修，可修法便修已，便惡不善法轉減，善法轉增。
^n17^m23我不說一切比丘行無放逸，亦復不說一切比丘不行無放逸。
^m24a云何比丘我說不行無放逸？若有比丘俱解脫者。
云何比丘有俱解脫？若有比丘八解脫身觸成就遊，以慧見諸漏已盡已知，如是比丘有俱解脫，此比丘我說不行無放逸。
所以者何？此賢者本已行無放逸。若此賢者本有放逸者，終無是處。
^n18^m24b是故我說此比丘不行無放逸。
^m25a若有比丘非俱解脫，有慧解脫者。
云何比丘有慧解脫？若有比丘八解脫身不觸成就遊，以慧見諸漏已盡已知，如是比丘有慧解脫，此比丘我說不行無放逸。
所以者何？此賢者本已行無放逸。若此賢者本有放逸者，終無是處。
^m25b是故我說此比丘不行無放逸。
此二比丘我說不行無放逸。
^n19^m26a云何比丘我為說行無放逸？
若有比丘非俱解脫，亦非慧解脫而有身證。
云何比丘而有身證？若有比丘八解脫身觸成就遊，不以慧見諸漏已盡已知，如是比丘而有身證，此比丘我為說行無放逸。
我見此比丘行無放逸，為有何果，令我為此比丘說行無放逸耶？
或此比丘求於諸根，習善知識，行隨順住止，諸漏已盡得無漏，心解脫、慧解脫，於現法中自知自覺自作證成就遊：
生已盡，梵行已立，所作已辦，不更受有，知如真。
謂我見此比丘行無放逸，有如是果。
^n20^m26b是故我為此比丘說行無放逸。
^m27a若有比丘非俱解脫，非慧解脫，亦非身證而有見到。
云何比丘而有見到？若有比丘一向決定信佛、法、眾，隨所聞法，便以慧增上觀、增上忍，如是比丘而有見到，此比丘我說行無放逸。
我見此比丘行無放逸，為有何果，令我為此比丘說行無放逸耶？
或此比丘求於諸根，習善知識，行隨順住止，諸漏已盡得無漏，心解脫、慧解脫，於現法中自知自覺自作證成就遊：
生已盡，梵行已立，所作已辦，不更受有，知如真。
謂我見此比丘行無放逸，有如是果。
^n21^m27b是故我為此比丘說行無放逸。
^m28a若有比丘非俱解脫，非慧解脫，又非身證，亦非見到而有信解脫。
云何比丘有信解脫？若有比丘一向決定信佛、法、眾，隨所聞法，以慧觀忍，不如見到，如是比丘有信解脫，此比丘我為說行無放逸。
我見此比丘行無放逸，為有何果，令我為此比丘說行無放逸耶？
或此比丘求於諸根，習善知識，行隨順住止，諸漏已盡得無漏，心解脫、慧解脫，於現法中自知自覺自作證成就遊：
生已盡，梵行已立，所作已辦，不更受有，知如真。
謂我見此比丘行無放逸，有如是果。
^n22^m28b是故我為此比丘說行無放逸。
^m29a若有比丘非俱解脫，非慧解脫，又非身證，復非見到，亦非信解脫而有法行。
云何比丘而有法行？若有比丘一向決定信佛、法、眾，隨所聞法，便以慧增上觀、增上忍，如是比丘而有法行，此比丘我為說行無放逸。
我見此比丘行無放逸，為有何果，令我為此比丘說行無逸耶？
或此比丘求於諸根，習善知識，行隨順住止，於二果中必得一也，或於現法得究竟智，若有餘者得阿那含。
謂我見此比丘行無放逸，有如是果。
^n23^m29b是故我為此比丘說行無放逸。
^m30a若有比丘非俱解脫，非慧解脫，又非身證，復非見到，非信解脫，亦非法行而有信行。
云何比丘而有信行？若有比丘一向決定信佛、法、眾，隨所聞法，以慧觀忍，不如法行，如是比丘而有信行，此比丘我為說行無放逸。
我見此比丘行無放逸，為有何果，令我為此比丘說行無放逸耶？
或此比丘求於諸根，習善知識，行隨順住止，於二果中必得一也，或於現法得究竟智，若有餘者得阿那含。
謂我見此比丘行無放逸，有如是果。
^n24^m30b是故我為此比丘說行無放逸。
此諸比丘我說行無放逸。
^m31我不說一切諸比丘得究竟智，亦復不說一切諸比丘初得究竟智，然漸漸習學趣迹，受教受訶，然後諸比丘得究竟智，此諸比丘所得究竟智。
云何漸漸習學趣迹，受教受訶，然後諸比丘得究竟智，此諸比丘所得究竟智耶？
或有信者便往詣，往詣已便奉習，奉習已便一心聽法，一心聽法已便持法，持法已便思惟，思惟已便評量，評量已便觀察。
賢聖弟子觀察已，身諦作證，慧增上觀，彼作是念：
此諦我未曾身作證，亦非慧增上觀，此諦令身作證，以慧增上觀。
如是漸漸習學趣迹，受教受訶，然後諸比丘得究竟智，此諸比丘所得究竟智。」
^n25^m32於是，世尊告曰：「阿濕具！弗那婆修！有法名四句，我欲為汝說，汝等欲知耶？」
^m33阿濕具及弗那婆修白曰：
「世尊！我等是誰，何由知法？」
^m34於是，世尊便作是念：此愚癡人，越過於我此正法、律極大久遠。
若有法、律師貪著食、不離食者，彼弟子不應速行放逸，況復我不貪著食、遠離於食？信弟子者應如是說：
「世尊是我師，我是世尊弟子，世尊為我說法，善逝為我說法，令我長夜得義、得饒益安隱快樂。」
^n26^m35「彼信弟子於世尊境界多有所作，於世尊境界多所饒益，於世尊境界多有所行，入世尊境界，止世尊境界者，若遊東方，必得安樂，無眾苦患。
若遊南方、西方、北方者，必得安樂，無眾苦患。
若信弟子於世尊境界多有所作，於世尊境界多所饒益，於世尊境界多有所行，入世尊境界，止世尊境界者，我尚不說諸善法住，況說衰退？
但當晝夜增長善法而不衰退。
若信弟子於世尊境界多有所作，於世尊境界多所饒益，於世尊境界多有所行，入世尊境界，止世尊境界者，於二果中必得一也，或於現世得究竟智，或復有餘得阿那含。」
^n27^m36佛說如是，彼諸比丘聞佛所說，歡喜奉行。
^ck196
（一九六）周那經^n1^m1我聞如是︰
^m2一時，佛遊跋耆，在舍彌村。
^m3爾時，沙彌周那於彼波和中而受夏坐。
^m4彼波和中有一尼揵，名曰親子，在彼命終。
終後不久，尼揵親子諸弟子等各各破壞，不共和合，各說破壞，不和合事，訜訟相縛，相憎共諍：
「我知此法，汝不知也。
汝知何法，如我所知？我齊整，汝不齊整。我相應，汝不相應。
應說前而說後，應說後而說前。我勝，汝不如。
我問汝事，汝不能答；我已伏汝，當復更問。
若汝動者，我重縛汝。」更互憍慠，但求勝說，而無訶者。
尼揵親子若有在家白衣弟子，彼皆厭患此尼揵親子諸弟子等。
所以者何？以其所說惡法、律故，非是出要，不趣正覺，亦非善逝之所說也，崩壞無住，無所依怙。
彼所尊師，亦非如來、無所著、等正覺也。
^n2^m5於是，沙彌周那受夏坐訖，過三月已，補治衣竟，攝衣持鉢，往舍彌村，住舍彌村北尸攝和林。
沙彌周那往詣尊者阿難所，到已禮足，卻坐一面。尊者阿難問曰：
「賢者周那！從何所來？何處夏坐？」
^m6沙彌周那答曰：「尊者阿難！我從波和來，於波和中而受夏坐。
尊者阿難！彼波和中有一尼揵，名曰親子，在彼命終。
終後不久，尼揵親子諸弟子等各各破壞，不共和合，各說破壞，不和合事，訜訟相縛，相憎共諍：
『我知此法，汝不知也。
汝知何法，如我所知？我齊整，汝不齊整。我相應，汝不相應。
應說前而說後，應說後而說前。我勝，汝不如。
我問汝事，汝不能答；我已伏汝，當復更問。
若汝動者，我重縛汝。』更互憍慠，但求勝說，而無訶者。
尼揵親子若有在家白衣弟子，彼皆厭患此尼揵親子諸弟子等。
所以者何？以其所說惡法、律故，非是出要，不趣正覺，亦非善逝之所說也，崩壞無住，無所依怙。
彼所尊師，亦非如來、無所著、等正覺也。」
^n3^m7尊者阿難聞已，語曰：「賢者周那！得因此說，可往見佛，奉獻世尊。
賢者周那！今共詣佛，具向世尊而說此事，儻能因此得從世尊聞異法也。」
^m8於是，尊者阿難與沙彌周那俱往詣佛，稽首佛足。
尊者阿難卻住一面，沙彌周那卻坐一面。
^n4^m9尊者阿難白曰：「世尊！今日沙彌周那來詣我所，稽首我足，卻坐一面，我問曰：
『賢者周那！從何所來？
何處夏坐？』沙彌周那即答我曰：
『尊者阿難！我從波和和來，於波和中而受夏坐。
尊者阿難！彼波和中有一尼揵，名曰親子，在彼命終。
終後不久，尼揵親子諸弟子等各各破壞，不共和合，各說破壞，不和合事，訜訟相縛，相憎共諍：
我知此法，汝不知也。汝知何法，如我所知？我齊整，汝不齊整。
我相應，汝不相應。應說前而說後，應說後而說前。我勝，汝不如。
我問汝事，汝不能答；我已伏汝，當復更問。
若汝動者，我重縛汝，更互憍慠，但求勝說，而無訶者。
尼揵親子若有在家白衣弟子，彼皆厭患此尼揵親子諸弟子等。
所以者何？以其所說惡法、律故，非是出要，不趣正覺，亦非善逝之所說也，崩壞無住，無所依怙。
彼所尊師，亦非如來、無所著、等正覺也。』
世尊！我聞此已，恐怖驚懼，舉身毛豎，莫令有比丘於世尊去後而在眾中起如是鬪諍。
謂此鬪諍不益多人，多人有苦，非義非饒益，非安隱快樂，乃至天人生極苦患。
世尊！我見一比丘坐世尊前，至心敬重世尊，善護善逝。
世尊！我見此已，便作是念：
若令此比丘於世尊去後，而在眾中起如是鬪諍，謂此鬪諍不益多人，多人有苦，非義非饒益，非安隱快樂，乃至天人生極苦患。」
^n5^m10於是，世尊問曰：「阿難！汝見何等眾中有鬪諍者，謂此鬪諍不益多人，多人有苦，非義非饒益，非安隱快樂，乃至天人生極苦患耶？」
^m11尊者阿難答曰：「世尊！謂有鬪諍，因增上戒、增上心、增上觀，於其眾中生而生者。
世尊！謂此鬪諍不益多人，多人有苦，非義非饒益，非安隱快樂，乃至天人生極苦患。」
^n6^m12世尊告曰：「阿難！此鬪諍甚少，謂因增上戒、增上心、增上觀。
阿難！若有鬪諍，因道因道迹，於其眾中生而生者。
阿難！謂此鬪諍不益多人，多人有苦，非義非饒益，非安隱快樂。
阿難！汝見其中有二比丘，各各異意而起鬪諍：
是法、是非法，是律、是非律，是犯、是非犯，或輕、或重，可悔、不可悔，可護、不可護，有餘、無餘，起、不起。
阿難！於意云何？若我法聚，自知自覺自作證，四念處、四正斷、四如意足、五根、五力、七覺支、八支聖道。
阿難！尼揵親子實非薩云若，而自稱薩云若。
阿難！若尼揵親子一切知、一切見者，彼為弟子施設六諍本，謂可聞而止。」
^n7^m13於是，尊者阿難叉手向佛，白曰：
「世尊！今正是時。善逝！今正是時。
若世尊為諸比丘說六諍本者，諸比丘從世尊聞，當善受持。」
^m14世尊告曰：「阿難！諦聽！善思念之，我當為汝具分別說。」
^m15尊者阿難白曰：「唯然，當受教聽。」
^n8^m16a佛言：「阿難！或有一人瞋惱者結纏。
阿難！謂人瞋惱者結纏，彼不敬師，不見法，不護戒。
彼不敬師，不見法，不護戒已，便於眾中起如是諍，謂此鬪諍不益多人，多人有苦，非義非饒益，非安隱快樂，乃至天人生極苦患。
阿難！如是鬪諍，汝於內外見而不盡者，為斷此諍故，汝當速求方便，學極精勤，正念正智，忍莫令退。
^n9^m16b阿難！猶人為火燒頭、燒衣，急求方便，救頭、救衣。
如是鬪諍，汝於內外見而不盡者，為斷此諍故，汝當速求方便，學極精勤，正念正智，忍莫令退。
阿難！如是鬪諍，汝於內外見盡者，汝當重護彼心，常無放逸。
欲止此諍故，如是此諍，汝斷根本。
^m16c阿難！猶人為火燒頭、燒衣，急求方便，救頭、救衣。
如是鬪諍，汝於內外見盡者，汝當重護彼心，常無放逸。
欲止此諍故，如是此諍，汝斷根本。
^n10^m17a如是不語結、慳嫉、諂誑、無慚無愧、惡欲邪見惡性不可制，阿難！
若有一人惡欲邪見惡性不可制，彼不敬師，不見法，不護戒。
彼不敬師，不見法，不護戒已，便於眾中起如是諍，謂此鬪諍不益多人，多人有苦，非義非饒益，非安隱快樂，乃至天人生極苦患。
阿難！如是鬪諍，汝於內外見而不盡者，為斷此諍故，汝當速求方便，學極精勤，正念正智，忍莫令退。
^n11^m17b阿難！猶人為火燒頭、燒衣，急求方便，救頭、救衣。
如是鬪諍，汝於內外見而不盡者，為斷此諍故，汝當速求方便，學極精勤，正念正智，忍莫令退。
阿難！如是鬪諍，汝於內外見而不盡者，汝當重護彼心，常無放逸。
欲止此諍故，如是此諍，汝斷根本。
^m17c阿難！猶人為火燒頭、燒衣，急求方便，救頭、救衣。
如是鬪諍，汝於內外見而不盡者，汝當重護彼心，常無放逸。
欲止此諍故，如是此諍，汝斷根本。
^n12^m18復次，阿難！有七止諍，一者應與面前止諍律，二者應與憶止諍律，三者應與不癡止諍律，四者應與自發露止諍律，五者應與君止諍律，六者應與展轉止諍律，七者應與如棄糞掃止諍律。
^n13^m19a阿難！云何應與面前止諍律？云何斷此諍，謂因面前止諍律也？
阿難！一人者一人教訶，護以法、律，如尊師教，面前令歡喜。
一人者二人、一人者多人、一人者眾教訶，護以法、律，如尊師教，面前令歡喜。
二人者二人教訶，護以法、律，如尊師教，面前令歡喜。
二人者多人、二人者眾、二人者一人教訶，護以法、律，如尊師教，面前令歡喜。
多人者二人教訶，護以法、律，如尊師教，面前令歡喜。
多人者眾、多人者一人、多人者二人教訶，護以法、律，如尊師教，面前令歡喜。
眾者眾教訶，護以法、律，如尊師教，面前令歡喜。
眾者一人、眾者二人、眾者多人教訶，護以法、律，如尊師教，面前令歡喜。
阿難！是謂應與面前止諍律。
如是斷此諍，謂因面前止諍律也。
^n14^m19b阿難！云何應與憶止諍律？云何斷此諍，謂因憶止諍律也？
阿難！若有一人犯戒而不憶，諸比丘見已，便語彼曰：
『汝曾犯戒而不自憶，汝應從眾求於憶律，眾當共與賢者憶律。』
阿難！若處有眾和集會者，彼比丘應詣，偏袒著衣，脫屣入眾，稽首禮長老上尊比丘足，長跪叉手，白長老上尊比丘曰：
『諸尊！聽我曾犯戒而不憶，我今從眾求於憶律，願眾和合與我憶律。』
阿難！為彼比丘故，眾共和集，應與憶律，以法以律，如尊師教，面前令歡喜。
阿難！是謂應與憶止諍律。如是斷此諍，謂因憶止諍律也。
^n15^m19c阿難！云何應與不癡止諍律？云何斷此諍，謂因不癡止諍律也？
阿難！若有一人狂發而心顛倒，彼狂發心顛倒已，多不淨行，非沙門法，不順法行而說違犯。
彼於後時還得本心，諸比丘見已，便語彼曰：
『汝曾狂發而心顛倒，狂發心顛倒已，多不淨行，非沙門法，不順法行而說違犯。
賢者於後還得本心，賢者可從眾求不癡律，眾當共與賢者不癡律。』
阿難！若處有眾和集會者，彼比丘應詣，偏袒著衣，脫屣入眾，稽首禮長老上尊比丘足，長跪叉手，白長老上尊比丘曰：
『諸尊！聽我曾狂發而心顛倒，狂發心顛倒已，多不淨行，非沙門法，不順法行而說違犯。
我於後時還得本心，我今從眾求不癡律，願眾和合與我不癡律。』
阿難！為彼比丘故，眾共和集，應與不癡律，以法以律，如尊師教，面前令歡喜。
阿難！是謂應與不癡止諍律。
如是斷此諍，謂因不癡止諍律也。
^n16^m19d阿難！云何應與自發露止諍律？
云何斷此諍，謂因自發露止諍律也？
阿難！若有一人犯戒，或有語者，或不語者，或有憶者，或不憶者。
阿難！若處有眾和集會者，彼比丘應詣，偏袒著衣，脫屣入眾，稽首禮長老上尊比丘足，長跪叉手，白長老上尊比丘曰：
『諸尊！聽我犯某戒，我今向長老上尊比丘至心發露，自說顯示，不敢覆藏，更善護持，後不復作。』
阿難！諸比丘眾當問彼比丘曰：
『賢者自見所犯耶？』
彼應答曰：『實自見所犯。』
眾當語彼：『更善護持，莫復作也！』
阿難！是謂應與自發露止諍律。
如是斷此諍，謂因自發露止諍律也。
^n17^m19e阿難！云何應與君止諍律？云何斷此諍，謂因與君止諍律也？
阿難！若有一人不知羞恥，不悔見聞，從他疑者惡欲。
彼犯戒已，稱一處知，稱一處見。稱一處知已，稱一處見；
稱一處見已，稱一處知。
在眾中稱一處知，在眾中稱一處見。
稱一處知已，稱一處見；稱一處見已，稱一處知。
阿難！為彼比丘故，眾共和集，應與君律，君無道無理，君惡不善。
所以者何？謂君犯戒已，稱一處知，稱一處見。
稱一處知已，稱一處見；稱一處見已，稱一處知。
在眾中稱一處知，在眾中稱一處見。
稱一處知已，稱一處見；稱一處見已，稱一處知。
阿難！是謂應與君止諍律。
如是斷此諍，謂因與君止諍律也。
^n18^m19f阿難！云何應與展轉止諍律？云何斷此諍，謂因展轉止諍律也？
阿難！有二比丘於其中間若干意起諍，謂是法、非法，是律、非律，是犯、非犯，或輕、或重，可說、不可說，可護、不可護，有餘、無餘，可悔、不可悔。
阿難！彼比丘猥處止此諍。
若猥處止者，此諍當言止；若猥處不止者，此諍可白眾。
若於眾中止者，此諍當言止；
若於眾中不止者，阿難！
相近住者，於中若有比丘持經、持律、持母者，此比丘共往至彼，說此諍事。
若在道路止者，此諍當言止；
若道路不止者，此諍當復向眾說。
若在眾止者，此諍當言止；
若在眾不止者，阿難！若多伴助者，持經、持律、持母者，阿難！
彼比丘應止此諍，以法以律，如尊師教，面前令歡喜。
阿難！是謂應與展轉止諍律。
如是斷此諍，謂因展轉止諍律也。
^n19^m19g阿難！云何應與如棄糞掃止諍律？
云何斷此諍，謂因如棄糞掃止諍律也？
阿難！若有住處諸比丘眾訜訟憎嫉，相憎共諍，阿難！彼諸比丘分立二部。
分立二部已，若於一部中有長老上尊者，或有次者，有宗主者，或有次者。
阿難！此比丘語彼比丘曰：
『諸賢！聽我等無道無理，我等惡不善。
所以者何？我等於此善說法、律，至信、捨家、無家、學道，訜訟憎嫉，相憎共諍。
諸賢！因此諍，我等犯戒者除偷羅柘，除家相應。
我自為己，亦為彼諸賢故，今向諸賢至心發露，自說顯示，不敢覆藏，更善護持，後不復作。』
阿難！若此部中無一比丘應者，阿難！
此比丘應往至彼第二部。
到已稽首，禮長老上尊比丘足，長跪叉手，白長老上尊比丘曰：
『諸尊！聽我等無道無理，我等惡不善。
所以者何？我等於此善說法、律，至信、捨家、無家、學道，訜訟憎嫉，相憎共諍。
諸賢！因此諍，我等犯戒者除偷羅柘，除家相應。
我自為己，亦為彼諸賢故，今向長老上尊至心發露，自說顯示，不敢覆藏，更善護持，後不復作。』
阿難！彼比丘當語此比丘曰：『賢者！汝自見犯戒耶？』
彼應答曰：『實自見所犯。』
彼當語此：『更善護持，莫復作也！』
第二部亦復如是。
阿難！是謂應與如棄糞掃止諍律，如是斷此諍，謂因如棄糞掃止諍律也。
^n20^m20阿難！我今為汝說六慰勞法，諦聽！諦聽！善思念之。」
^m21尊者阿難白曰：「唯然，當受教聽。」
^m22佛言：「云何為六？
^m23a慈身業，向諸梵行。
是法慰勞法、愛法、樂法，令愛令重，令奉令敬，令修令攝，得沙門，得一心，得精進，得涅槃。
(23b,c)慈口業、慈意業。
^n21^m23d若法利如法得，自所得飯食，至在中，如是利分布，施諸梵行。
是法慰勞法、愛法、樂法，令愛令重，令奉令敬、令修令攝，得沙門，得一心，得精進，得涅槃。
^n22^m23e若有戒不缺不穿，無穢無異，如地不隨他，聖所稱譽，具足善受持，如是戒分布，施諸梵行。
是法慰勞法、愛法、樂法，令愛令重，令奉令敬，令修令攝，得沙門，得一心，得精進，得涅槃。
^n23^m23f若有聖見出要，明見深達，能正盡苦，如是見分布，施諸梵行。
是法慰勞法、愛法、樂法，令愛令重，令奉令敬，令修令攝，得沙門，得一心，得精進，得涅槃。
阿難！我向所說六慰勞法者，因此故說。
^n24^m24阿難！若汝等此六諍本止絕斷者，及此七止諍，眾中起鬪諍，以如棄糞掃止諍律止者，復行此六慰勞法。
阿難！如是汝於我去後共同和合，歡喜不諍，同一一心，同一一教，合一水乳，快樂遊行，如我在時。」
^n25^m25佛說如是，尊者阿難及諸比丘聞佛所說，歡喜奉行。
^ck197
（一九七）優婆離經^n1^m1我聞如是︰
^m2一時，佛遊瞻波，在恒伽池岸。
^m3爾時，尊者優婆離則於晡時，從燕坐起，往詣佛所，稽首佛足，卻坐一面，白曰：
「世尊！若比丘眾共和合，作異業、說異業者，是如法業、如律業耶？」
^m4世尊答曰：「不也，優婆離！」
^m5尊者優婆離復問曰：「世尊！若比丘眾共和合，應與面前律者而與憶律，應與憶律者而與面前律，是如法業、如律業耶？」
^m6世尊答曰：「不也，優婆離！」
^n2^m7尊者優婆離復問曰：「世尊！若比丘眾共和合，應與憶律者而不與不癡律，應與不癡律者而與憶律，是如法業、如律業耶？」
^m8世尊答曰：「不也，優婆離！」
^m9尊者優婆離復問曰：「世尊！若比丘眾共和合，應與不癡律者而與自發露律，應與自發露律者而與不癡律，是如法業、如律業耶？」
^m10世尊答曰：「不也，優婆離！」
^n3^m11尊者優婆離復問曰：「世尊！若比丘眾共和合，應與自發露律者而與君律，應與君律者而與自發露律，是如法業、如律業耶？」
^m12世尊答曰：「不也，優婆離！」
^m13尊者優婆離復問曰：「世尊！若比丘眾共和合，應與君者而責數，應責數者而與君，是如法業、如律業耶？」
^m14世尊答曰：「不也，優婆離！」
^n4^m15尊者優婆離復問曰：「世尊！若比丘眾共和合，應責數者而下置，應下置者而責數，是如法業、如律業耶？」
^m16世尊答曰：「不也，優婆離！」
^m17尊者優婆離復問曰：「世尊！若比丘眾共和合，應下置者而舉，應舉者而下置，是如法業、如律業耶？」
^m18世尊答曰：「不也，優婆離！」
^n5^m19尊者優婆離復問曰：「世尊！若比丘眾共和合，應舉者而擯，應擯者而舉，是如法業、如律業耶？」
^m20世尊答曰：「不也，優婆離！」
^m21尊者優婆離復問曰：「世尊！若比丘眾共和合，應擯者而與憶，應與憶者而擯，是如法業、如律業耶？」
^m22世尊答曰：「不也，優婆離！」
^n6^m23尊者優婆離復問曰：「世尊！若比丘眾共和合，應與憶者而從根本治，應從根本治者而與憶，是如法業、如律業耶？」
^m24世尊答曰：「不也，優婆離！」
^m25尊者優婆離復問曰：「世尊！若比丘眾共和合，應從根本治者而驅出，應驅出者而從根本治，是如法業、如律業耶？」
^m26世尊答曰：「不也，優婆離！」
^n7^m27尊者優婆離復問曰：「世尊！若比丘眾共和合，應驅出者而行不慢，應行不慢者而驅出，是如法業、如律業耶？」
^m28世尊答曰：「不也，優婆離！」
^m29尊者優婆離復問曰：「世尊！若比丘眾共和合，應行不慢者而治，應治者而行不慢，是如法業、如律業耶？」
^m30世尊答曰：「不也，優婆離！
優婆離！若比丘眾共和合，作異業、說異業者，是不如法業、不如律業，眾亦有罪。
優婆離！若有比丘眾共和合，應與面前律而與憶律，應與憶律而與面前律者，是不如法業、不如律業，眾亦有罪。
優婆離！若比丘眾共和合，應與憶律而與不癡律，應與不癡律而與憶律者，是不如法業、不如律業，眾亦有罪。
優婆離！若比丘眾共和合，應與不癡律而與自發露律，應與自發露律而與不癡律者，是不如法業、不如律業，眾亦有罪。
優婆離！若比丘眾共和合，應與自發露律而與君律，應與君律而與自發露律者，是不如法業、不如律業，眾亦有罪。
優婆離！若比丘眾共和合，應與君律而責數，應責數而與君律者，是不如法業、不如律業，眾亦有罪。
優婆離！若比丘眾共和合，應責數而下置，應下置而責數者，是不如法業、不如律業，眾亦有罪。
優婆離！若比丘眾共和合，應下置而舉，應舉而下置者，是不如法業、不如律業，眾亦有罪。
優婆離！若比丘眾共和合，應舉而擯，應擯而舉者，是不如法業、不如律業，眾亦有罪。
優婆離！若比丘眾共和合，應擯而與憶，應與憶而擯者，是不如法業、不如律業，眾亦有罪。
優婆離！若比丘眾共和合，應與憶而從根本治，應從根本治而與憶者，是不如法業、不如律業，眾亦有罪。
優婆離！若比丘眾共和合，應從根本治而驅出，應驅出而從根本治者，是不如法業、不如律業，眾亦有罪。
優婆離！若比丘眾共和合，應驅出而行不慢，應行不慢而驅出者，是不如法業、不如律業，眾亦有罪。
優婆離！若比丘眾共和合，應行不慢而治，應治而行不慢者，是不如法業、不如律業，眾亦有罪。
^n8^m31優婆離！若比丘眾共和合，隨所作業卽說此業者，是如法業、如律業，眾亦無罪。
優婆離！若比丘眾共和合，應與面前律卽與面前律，應與憶律卽與憶律，應與不癡律卽與不癡律，應與自發露律卽與自發露律，應與君律卽與君律，應責數即責數，應下置鉢下置，應舉即舉，應擯即擯，應憶即憶，應從根本治卽從根本治，應驅出即驅出，應行不慢即行不慢，應治即治者，是如法業、如律業，眾亦無罪。
^n9^m32優婆離！汝當學隨所作業卽說此業，應與面前律卽與面前律，應與憶律卽與憶律，應與不癡律卽與不癡律，應與自發露律卽與自發露律，應與君律卽與君律，應責數即責數，應下置鉢下置，應舉即舉，應擯即擯，應憶即憶，應從根本治卽從根本治，應驅出即驅出，應行不慢即行不慢，應治即治者。
優婆離！汝當如是學。」
^n10^m33佛說如是，尊者優婆離及諸比丘聞佛所說，歡喜奉行。
^ck198
（一九八）調御地經^n1^m1我聞如是︰
^m2一時，佛遊王舍城，在竹林迦蘭陀園。
^m3爾時，沙彌阿夷那和提亦遊王舍城，在無事處，住禪屋中。
^m4彼時王童子耆婆先那中後仿佯，至沙彌阿夷那和提所，共相問訊，卻坐一面，語曰：
「賢者阿奇舍那！欲有所問，聽我問耶？」
^m5沙彌阿夷那和提告曰：「賢王童子！欲問便問，我聞當思。」
^n2^m6王童子問曰：「阿奇舍那！實比丘此法、律中不放逸，行精勤，得一心耶？」
^m7沙彌答曰：「賢王童子！
實比丘此法、律中不放逸，行精勤，得一心。」
^m8王童子復問曰：「賢者阿奇舍那！汝當隨所聞，汝隨所誦習者，盡向我說，如比丘此法、律中不放逸，行精勤，得一心。」
^m9沙彌答曰：「賢王童子！
我不堪任隨所聞法，隨所誦習，廣向汝說，如比丘此法、律中不放逸，行精勤，得一心也。
賢王童子！若我隨所聞法，隨所誦習，向賢王童子說，如比丘此法、律中不放逸，行精勤，得一心者，或賢王童子不知也，如是我唐煩勞。」
^n3^m10王童子語沙彌曰：「賢者阿奇舍那！汝未為他所伏，以何意故而自退耶？賢者阿奇舍那！
如隨所聞法，隨所誦習，可向我說，如比丘此法、律中不放逸，行精勤，得一心。
若我知者為善，若我不知者，我便不復更問諸法。」
^n4^m11於是，沙彌阿夷那和提隨所聞法，隨所誦習，向王童子耆婆先那說：
「如比丘此法、律中不放逸，行精勤，得一心。」
^m12於是，王童子耆婆先那語曰：
「賢者阿奇舍那！若比丘此法、律中不放逸，行精勤，得一心者，終無是處。」
說無是處已，卽從座起，不辭而去。
^n5^m13王童子耆婆先那去後不久，於是，沙彌阿夷那和提往詣佛所，稽首作禮，卻坐一面，與王童子耆婆先那所共論者，盡向佛說。
^m14a世尊聞已，告沙彌曰：「阿奇舍那！止！王童子耆婆先那云何得？
行欲著欲，為欲愛所食，為欲所燒。
若地斷欲、斷欲愛、斷欲煩熱，無欲知、無欲見、無欲覺，此地王童子知者、見者，終無是處。
所以者何？阿奇舍那！王童子耆婆先那常行欲也。
^n6^m14b阿奇舍那！猶四調御──象調御、馬調御、牛調御、人調御，於中二調御不可調御，二調御可調御。
阿奇舍那！於意云何？若此二調御不可調御，此未調、未調地、未調御受御事者，終無是處。
若此二調御可調御、善調御，此調、未調地，御受御事者，必有是處。
^n7^m15a如是，此阿奇舍那！止！王童子耆婆先那云何得？
行欲著欲，為欲愛所食，為欲所燒。
若地斷欲、斷欲愛、斷欲煩熱，無欲知、無欲見、無欲覺，此地王童子知者、見者，終無是處。
所以者何？阿奇舍那！王童子耆婆先那常行欲也。
^n8^m15b阿奇舍那！猶去村不遠，有大石山，無缺無穿，實而不虛，堅固不動，都合為一。
或有二人正欲見者，彼中一人速疾上山，第二人者依住山下，石山上人見石山邊有好平地、園觀、林木、清泉、華池、長流、河水。
山上人見已，語山下人：
『汝見山邊有好平地、園觀、林木、清泉、華池、長流、河水耶？』
山下人答曰：『若我見山，彼邊有好平地、園觀、林木、清泉、華池、長流、河水者，終無是處。』
於是，石山上人疾疾來下，捉山下人速疾將上，於石山上，到已問曰：
『汝見山邊有好平地、園觀、林木、清泉、華池、長流、河水耶？』
彼人答曰：『今始見也。』
復問彼人曰：『汝本言見者，終無是處；
今復言見，為何謂耶？』
彼人答曰：『我本為山之所障礙，故不見耳。』
^n9^m16a如是，阿奇舍那！止！王童子耆婆先那云何得？
行欲著欲，為欲愛所食，為欲所燒。
若地斷欲、斷欲愛、斷欲煩熱，無欲知、無欲見、無欲覺，此地王童子知者、見者，終無是處。
^n10^m16b阿奇舍那！昔者剎利頂生王有捕象師，王告之曰：
『汝捕象師！為我捕取野象將來，得已白我。』
時，捕象師受王教已，即乘王象往野林中。
彼捕象師在野林中見大野象，見已捉繫，著王象項。
彼時王象將野象出在於露地，彼捕象師還詣剎利頂生王所，白曰：
『天王！已得野象，繫在露地，隨天王意。』
剎利頂生王聞已告曰：『善調象師！
汝今可速調此野象，伏令善調象，善調已，還來白我。』
於是善調象師受王教已，持極大杖，著右肩上，往野象所，以杖著地，繫野象頸，制樂野意，除野欲念，止野疲勞，令樂村邑，習愛人間，善調象師先與飲食。
阿奇舍那！若彼野象從調象師初受飲食，善調象師便作是念：
今此野象必得生活。所以者何？此野大象初受飲食。
若彼野象從調象師初受飲食者，善調象師則以柔軟可愛言向，臥起、去來、取捨、屈伸。
若彼野象從調象師，則以柔軟可愛言向，臥起、去來、取捨、屈伸者，如是野象隨調象師教。
阿奇舍那！若彼野象從調象師隨受教者，善調象師則縛前兩腳、後腳、兩䏶、兩脇、尾脊、頭額、耳、牙，及縛其鼻，使人捉鉤，騎其頭上，令眾多人持刀、楯、矟、鉾、戟、斧、鉞而在前立。
善調象師手執鋒鉾，在野象前而作是語：
『我今治汝，令不移動，治汝勿動搖。』
若彼野象從調象師治不移動時，不舉前腳，亦不動後腳，兩䏶、兩脇、尾脊、頭額、耳、牙及鼻皆不動搖，如是野象隨調象師住不移動。
阿奇舍那！若彼野象隨調象師不移動者，彼於爾時忍刀、楯、矟、鉾、戟、斧、鉞、喚呼高聲，若嘯吹螺、擊鼓、椎鐘，皆能堪忍。
若彼野象能堪忍者，彼於爾時調御、善調御，得上調御、得最上調御，上速疾、無上速疾，可中王乘，受食王廩，稱說王象。
^n11^m17a如是，阿奇舍那！若時如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼於此世，天及魔、梵、沙門、梵志，從人至天，自知自覺，自作證成就遊。
彼說法初妙、中妙、竟亦妙，有義有文，具足清淨，顯現梵行。
^n12^m17b彼所說法，居士子聞，居士子聞已，得信如來所說法。
^m17c彼得信已，剃除鬚髮，著袈裟衣，至信、捨家、無家、學道。
阿奇舍那！爾時聖弟子出在露地，猶王野象，如是野象貪欲樂著者，謂在林中。
阿奇舍那！如是天及人貪欲樂著，謂在五欲，色、聲、香、味、觸。
^n13^m17d如來初始調御彼比丘：『汝當護身及命清淨，當護口、意及命清淨。』
^m17e若聖弟子護身及命清淨，護口、意及命清淨者，如來復調御比丘：
『汝當觀內身如身，……乃至觀覺、心、法如法。』
若聖弟子觀內身如身，……乃至觀覺、心、法如法者，此四念處，謂在賢聖弟子心中，繫縛其心，制樂家意，除家欲念，止家疲勞，令樂正法，修習聖戒。
阿奇舍那！猶調象師受剎利頂生王教已，持極大杖，著右肩上，往野象所，以杖著地，繫野象頸，制樂野意，除野欲念，止野疲勞，令樂村邑，習愛人間。
如是，阿奇舍那！此四念處，謂在賢聖弟子心中，繫縛其心，制樂家意，除家欲念，止家疲勞，令樂正法，修習聖戒。
^n14^m17f若聖弟子觀內身如身，……乃至觀覺、心、法如法，彼如來復更調御比丘：
『汝當觀內身如身，莫念欲相應念；
……乃至觀覺、心、法如法，莫念非法相應念。』
若聖弟子觀內身如身，不念欲相應念；
……乃至觀覺、心、法如法，不念非法相應念者，如是聖弟子隨如來教。
阿奇舍那！猶如野象從調象師，則以柔軟可愛言向，臥起、去來、取捨、屈伸者，如是野象隨調象師教。
如是，阿奇舍那！若聖弟子觀內身如身，不念欲相應念；
……乃至觀覺、心、法如法，不念非法相應念，如是聖弟子隨如來教。
^n15^m17g若聖弟子隨如來教者，如來復更調御比丘：
『汝當離欲、離惡不善之法，……至得第四禪成就遊。』
若聖弟子離欲、離惡不善之法，……至得第四禪成就遊者，如是聖弟子則隨如來住不移動。
阿奇舍那！猶如野象從調象師治不移動時，不舉前腳，亦不動後腳，兩䏶、兩脇、尾脊、頭額、耳、牙及鼻皆不動搖，如是野象隨調象師住不移動。
如是，阿奇舍那！若聖弟子離欲、離惡不善之法，……至得第四禪成就遊者，如是聖弟子則隨如來住不移動。
^n16^m17h若聖弟子隨如來住不移動者，彼於爾時則能堪忍飢渴、寒熱、蚊虻、蠅蚤、風日所逼，惡聲、捶杖亦能忍之，身遇諸疾極為苦痛，至命欲絕，諸不可樂皆能堪耐。
阿奇舍那！猶如野象隨調象師住不移動，彼於爾時忍刀、楯、矟、鉾、戟、斧、鉞、喚呼高聲，若嘯吹螺、擊鼓、椎鐘，皆能堪忍。
如是，阿奇舍那！若聖弟子隨如來住不移動者，彼於爾時則能堪忍飢渴、寒熱、蚊虻、蠅蚤、風日所逼，惡聲、捶杖亦能忍之，身遇諸疾極為苦痛，至命欲絕，諸不可樂皆能堪耐。
^n17^m17i阿奇舍那！若聖弟子隨如來能堪忍者，彼於爾時調御、善調御，得上調御、最上調御，得上息、最上息，除諸曲惡、恐怖、愚癡及諛諂，清淨止塵，無垢無穢，可呼可請，可敬可重，實可供養，為一切天人良福田也。
阿奇舍那！猶如野象能堪忍者，彼於爾時調御、善調御，得上調御、得最上調御，上速疾、無上速疾，可中王乘，受食王廩，稱說王象。
如是，阿奇舍那！若聖弟子隨如來能堪忍者，彼於爾時調御、善調御，得上調御、最上調御，得上息、最上息，除諸曲惡、恐怖、愚癡及諛諂，清淨止塵，無垢無穢，可呼可請，可敬可重，實可供養，為一切天人良福田也。
^n18^m18a阿奇舍那！少野象不調御死者，說不調御死；
中、老野象不調御死者，說不調御死。
阿奇舍那！少聖弟子不調御命終者，說不調御命終；
中、老聖弟子不調御命終者，說不調御命終。
^m18b阿奇舍那！少野象善調御死者，說善調御死；
中、老野象善調御死者，說善調御死。
阿奇舍那！少聖弟子善調御命終者，說善調御命終；
中、老聖弟子善調御命終者，說善調御命終。」
^n19^m19佛說如是，沙彌阿夷那和提及諸比丘聞佛所說，歡喜奉行。
^ck199
（一九九）癡慧地經^n1^m1我聞如是︰
^m2一時，佛遊舍衛國，在勝林給孤獨園。
^m3爾時，世尊告諸比丘：「我今為汝說愚癡法、智慧法，諦聽！諦聽！善思念之。」
時，諸比丘受教而聽。
^m4佛言：「云何愚癡法？
愚癡人有三相愚癡標、愚癡像，謂成就愚癡人說愚癡也。云何為三？
愚癡人思惡思、說惡說、作惡作，是以愚癡人說愚癡也。
若愚癡人不思惡思，不說惡說，不作惡作者，不應愚癡人說愚癡也。
以愚癡人思惡思、說惡說、作惡作故，是以愚癡人說愚癡也。
^n2^m5彼愚癡人於現法中，身心則受三種憂苦。
云何愚癡人身心則受三種憂苦耶？
^m6a愚癡人者，或有所行，或聚會坐，或在道巷，或在市中，或四衢頭，說愚癡人相應事也。
愚癡人者，殺生、不與取、行邪淫、妄言……乃至邪見，及成就餘無量惡不善之法。
若成就無量惡不善法者，他人見已，便說其惡。
彼愚癡人聞已，便作是念：
若成就無量惡不善之法，他人見已，說其惡者，我亦有是無量惡不善之法，若他知者，亦當說我惡。
是謂愚癡人於現法中，身心則受第一憂苦。
^n3^m6b復次，彼愚癡人又見王人收捉罪人，種種苦治，謂截手、截足，并截手足，截耳、截鼻、并截耳鼻，或臠臠割，拔鬚、拔髮，或拔鬚髮，或著檻中衣裹火燒，或以沙壅草纏火𦳼，或內鐵驢腹中，或著鐵豬口中，或置鐵虎口中燒，或安銅釜中，或著鐵釜中煮，或段段截，或利叉刺，或以鉤鉤，或臥鐵床以沸油澆，或坐鐵臼以鐵杵擣，或毒龍蜇，或以鞭鞭，或以杖撾，或以棒打，或活貫標頭，或梟其首。
彼愚癡人見已，便作是念：
若成就無量惡不善法者，王知捉已，如是拷治，我亦有是無量惡不善之法，若王知者，亦當苦治拷我如是。
是謂愚癡人於現法中，身心則受第二憂苦。
^n4^m6c復次，彼愚癡人行身惡行，行口、意惡行，彼若時疾病受苦，或坐臥床，或坐臥榻，或坐臥地，身生極苦甚苦，乃至命欲斷。
彼所有身惡行，口、意惡行，彼於爾時懸向在上，猶如晡時，日下高山，影懸向在地。
如是彼所有身惡行，口、意惡行，彼於爾時懸向在上，彼作是念：
此是我身惡行，口、意惡行，懸向在上，我於本時不作福、多作惡，若有處作惡者，凶暴作無理事，不作福、不作善、不作恐怖，所歸命、所依怙，我至彼惡處，從是生悔，生悔已，不賢死，不善命終。
是謂愚癡人於現法中，身心則受第三憂苦。
^n5^m7復次，彼愚癡人行身惡行，行口、意惡行，彼行身惡行，行口、意惡行已，因此緣此，身壞命終，必至惡處，生地獄中。
既生彼已，受於苦報，一向不可愛、不可樂、意不可念。
若作是說：一向不可愛、不可樂、意不可念者，是說地獄。
所以者何？彼地獄者，一向不可愛、不可樂、意不可念。」
^n6^m8爾時，有一比丘卽從座起，偏袒著衣，叉手向佛，白曰：
「世尊！地獄苦云何？」
^m9世尊答曰：「比丘！地獄不可盡說。
所謂地獄苦，比丘！但地獄唯有苦。」
^m10比丘復問曰：「世尊！可得以喻現其義耶？」
^m11世尊答曰：「亦可以喻現其義也。
比丘！猶如王人捉賊，送詣剎利頂生王所，白曰：
『天王！此賊人有罪，願天王治！』
剎利頂生王告曰：『汝等將去治此人罪，朝以百矛刺。』
王人受教，便將去治，朝以百矛刺，彼人故活。
剎利頂生王問曰：『彼人云何？』
王人答曰：『天王！彼人故活。』
剎利頂生王復告曰：『汝等去，日中復以百矛刺。』
王人受教，日中復以百矛刺，彼人故活。
剎利頂生王復問曰：『彼人云何？』
王人答曰：『天王！彼人故活。』
剎利頂生王復告曰：『汝等去，日西復以百矛刺。』
王人受教，日西復以百矛刺，彼人故活，然彼人身一切穿決破碎壞盡，無一處完，至如錢孔。
剎利頂生王復問曰：『彼人云何？』
王人答曰：『天王！彼人故活，然彼身一切穿決破碎壞盡，無一處完，至如錢孔。』
比丘！於意云何？若彼人一日被三百矛刺，彼人因是身心受惱極憂苦耶？」
^m12比丘答曰：「世尊！被一矛刺，尚受極苦，況復一日受三百矛刺？
彼人身心豈不受惱極憂苦耶？」
^n7^m13於是，世尊手取石子，猶如小豆，告曰：
「比丘！汝見我手取此石子，如小豆耶？」
^m14比丘答曰：「見也，世尊！」
^m15世尊復問曰：「比丘！於意云何？我取石子，猶如小豆，比雪山王，何者為大？」
^m16比丘答曰：「世尊手取石子，猶如小豆，比雪山王，百倍、千倍、百千萬倍，終不相及，不可數、不可算、不可譬喻、不可比方，但雪山王極大甚大。」
^n8^m17世尊告曰：「比丘！若我取石子，猶如小豆，比雪山王，百倍、千倍、百千萬倍，終不相及，不可數、不可算、不可譬喻、不可比方，但雪山王極大甚大。
如是，比丘！若此人一日被三百矛刺，彼因緣此，身心受惱極重憂苦，比地獄苦，百倍、千倍、百千萬倍，終不相及，不可數、不可算、不可譬喻、不可比方，但地獄中極苦甚苦！
^n9^m18a比丘！云何地獄苦？眾生生地獄中，既生彼已，獄卒手捉，則以鐵斧炯然俱熾，斫治其身，或作八楞，或為六楞，或為四方，或令團圓，或高或下，或好或惡。
彼如是拷治苦痛逼迫，歲數甚多，乃至百千，受無量苦，極重甚苦，終不得死，要當至惡不善業盡，是謂地獄苦。
^n10^m18b比丘！云何地獄苦？眾生生地獄中，既生彼已，獄卒手捉，則以鐵斧炯然俱熾，斫治其身，或作八楞，或為六楞，或為四方，或令團圓，或高或下，或好或惡。
彼如是拷治苦痛逼迫，歲數甚多，乃至百千，受無量苦，極重甚苦，終不得死，要當至惡不善業盡，是謂地獄苦。
^n11^m18c比丘！云何地獄苦？眾生生地獄中，既生彼已，獄卒手捉，則以鐵槍炯然俱熾，強令坐上，便以鐵鉗鉗開其口，則以鐵丸炯然俱熾，著其口中，燒脣燒舌，燒齗燒咽，燒心燒胃，從身下出。
彼如是拷治苦痛逼迫，歲數甚多，乃至百千，受無量苦，極重甚苦，終不得死，要當至惡不善業盡，是謂地獄苦。
^n12^m18d比丘！云何地獄苦？眾生生地獄中，既生彼已，獄卒手捉，則以鐵鏘炯然俱熾，令強坐上，便以鐵鉗鉗開其口，則以融銅灌其口中，燒脣燒舌，燒齗燒咽，燒心燒胃，從身下出。
彼如是拷治苦痛逼迫，歲數甚多，乃至百千，受無量苦，極重甚苦，終不得死，要當至惡不善業盡，是謂地獄苦。
^n13^m18e比丘！云何地獄苦？眾生生地獄中，既生彼已，獄卒手捉，則以鐵地炯然俱熾，令仰向臥，挓五縛治，兩手兩足以鐵釘釘，以一鐵釘別釘其腹。
彼如是拷治苦痛逼迫，歲數甚多，乃至百千，受無量苦，極重甚苦，終不得死，要當至惡不善業盡，是謂地獄苦。
^n14^m18f比丘！云何地獄苦？眾生生地獄中，既生彼已，獄卒手捉，則以鐵地炯然俱熾，令其伏地，從口出舌，以百釘張無皺無縮，猶如牛皮以百釘張無皺無縮。
如是眾生生地獄中，既生彼已，獄卒手捉，則以鐵地炯然俱熾，令其伏地，從口出舌，以百釘張無皺無縮。
彼如是拷治苦痛逼迫，歲數甚多，乃至百千，受無量苦，極重甚苦，終不得死，要當至惡不善業盡，是謂地獄苦。
^n15^m18g比丘！云何地獄苦？眾生生地獄中，既生彼已，獄卒以手捉其頭皮剝下至足，從足剝皮上至其頭，則以鐵車炯然俱熾，以縛著車，便於鐵地炯然俱熾，牽挽往來。
彼如是拷治苦痛逼迫，歲數甚多，乃至百千，受無量苦，極重甚苦，終不得死，要當至惡不善業盡，是謂地獄苦。
^n16^m18h比丘！云何地獄苦？眾生生地獄中，既生彼已，獄卒以火炯然俱熾，使揚撲地，復使手取，自灌其身。
彼如是拷治苦痛逼迫，歲數甚多，乃至百千，受無量苦，極重甚苦，終不得死，要當至惡不善業盡，是謂地獄苦。
^n17^m18i比丘！云何地獄苦？眾生生地獄中，既生彼已，獄卒以火山炯然俱熾，令其上下，彼若下足，其皮肉血卽便燒盡，若舉足時，其皮肉血還生如故。
彼如是拷治苦痛逼迫，歲數甚多，乃至百千，受無量苦，極重甚苦，終不得死，要當至惡不善業盡，是謂地獄苦。
^n18^m18j比丘！云何地獄苦？眾生生地獄中，既生彼已，獄卒手捉，以大鐵釜炯然俱熾，倒舉其身，足上頭下，以著釜中。
彼於其中，或上或下，或至方維，自體沫出，還煮其身。
猶如大豆、小豆、蘊豆、苦豆、芥子著多水釜中，下極然火，彼豆於中，或上或下，或至方維，自沫纏煮。
如是眾生生地獄中，既生彼已，獄卒手捉，以大鐵釜炯然俱熾，倒舉其身，足上頭下，以著釜中。
彼於其中，或上或下，或至方維，自體沫出，還煮其身。
彼如是拷治苦痛逼迫，歲數甚多，乃至百千，受無量苦，極重甚苦，終不得死，要當至惡不善業盡，是謂地獄苦。
^n19^m18k比丘！云何地獄苦？彼地獄中有獄，名六更樂，若眾生生彼中，既生彼已，若眼見色，不喜不可，非是喜可；
意不潤愛，非是潤愛；意不善樂，非是善樂。
耳所聞聲、鼻所齅香、舌所嘗味、身所覺觸、意所知法，不喜不可，非是喜可；
意不潤愛，非是潤愛；意不善樂，非是善樂，是謂地獄苦。
^n20^m19比丘！我為汝等無量方便說彼地獄，說地獄事，然此地獄苦不可具說，但地獄唯有苦。
比丘！若愚癡人或時從地獄出，生畜生者，畜生亦甚苦。
^m20a比丘！云何畜生苦？
若眾生生畜生中，謂彼闇冥中生，闇冥中長，闇冥中死。
彼為云何？謂地生蟲。愚癡人者，以本時貪著食味，行身惡行，行口、意惡行，彼行身惡行，行口、意惡行已，因此緣此，身壞命終，生畜生中，謂闇冥中生，闇冥中長，闇冥中死，是謂畜生苦。
^n21^m20b比丘！云何畜生苦？若眾生生畜生中，謂身中生，身中長，身中死。
彼為云何？謂名瘡蟲。愚癡人者，以本時貪著食味，行身惡行，行口、意惡行，彼行身惡行，行口、意惡行已，因此緣此，身壞命終，生畜生中，謂身中生，身中長，身中死，是謂畜生苦。
^n22^m20c比丘！云何畜生苦？若眾生生畜生中，謂水中生，水中長，水中死。
彼為云何？謂魚、摩竭魚、龜、鼉、婆留尼、提鼻、提鼻伽羅、提鼻伽羅。
愚癡人者，以本時貪著食味，行身惡行，行口、意惡行，彼行身惡行，行口、意惡行已，因此緣此，身壞命終，生畜生中，謂水中生，水中長，水中死。是謂畜生苦。
^n23^m20d比丘！云何畜生苦？若眾生生畜生中，謂齒齧生草樹木食。
彼為云何？謂象、馬、駱駝、牛、驢、鹿、水牛及豬。
愚癡人者，以本時貪著食味，行身惡行，行口、意惡行，彼行身惡行，行口、意惡行已，因此緣此，身壞命終，生畜生中，謂齒齧生草樹木食，是謂畜生苦。
^n24^m20e比丘！云何畜生苦？若眾生生畜生中，謂彼聞人大小便氣，即走往趣彼，食彼食，猶如男女聞飲食香，卽便往趣彼，如是說彼食彼食。
如是，比丘！若眾生生畜生中，謂彼聞人大小便氣，即走往趣彼，食彼食。
彼為云何？謂雞、豬、狗、犲、烏、拘樓羅、拘稜迦。
愚癡人者，以本時貪著食味，行身惡行，行口、意惡行，彼行身惡行，行口、意惡行已，因此緣此，身壞命終，生畜生中，謂食屎不淨，是謂畜生苦。
^n25^m21比丘！我為汝等無量方便說彼畜生，說畜生事，然此畜生苦不可具說，但畜生唯有苦。
^m22a比丘！若愚癡人從畜生出，還生為人，極大甚難。
所以者何？彼畜生中不行仁義，不行禮法，不行妙善，彼畜生者更相食噉，強者食弱，大者食小。
^n26^m22b比丘！猶如此地，滿其中水，有一瞎龜，壽命無量百千之歲。
彼水上有小輕木板，唯有一孔，為風所吹。
比丘！於意云何？彼瞎龜頭寧得入此小輕木板一孔中耶？」
^m23比丘答曰：「世尊！或可得入，但久久甚難。」
^n27^m24世尊告曰：「比丘！或時瞎龜過百年已，從東方來而一舉頭，彼小木板唯有一孔，為東風吹移至南方。
或時瞎龜過百年已，從南方來而一舉頭，彼一孔板為南風吹移至西方。
或時瞎龜過百年已，從西方來而一舉頭，彼一孔板為西風吹移至北方。
或時瞎龜從北方來而一舉頭，彼一孔板為北風吹隨至諸方。
比丘！於意云何？彼瞎龜頭寧得入此一孔板耶？」
^m25比丘答曰：「世尊！或可得入，但久久甚難。」
^n28^m26比丘！如是彼愚癡人從畜生出，還生為人，亦復甚難。
所以者何？彼畜生中不行仁義，不行禮法，不行妙善，彼畜生者更相食噉，強者食弱，大者食小。
^m27a比丘！若愚癡人或時從畜生出，還生為人，彼若有家，小姓下賤，弊惡貧窮，少有飲食，謂得食甚難。
彼為云何？謂獄卒家、工師家、巧手家、陶師家，如是比餘下賤家，弊惡貧窮，少有飲食，謂得食甚難。
生如是家，既生彼已，或瞎或跛，或臂肘短，或身傴曲，或用左手，惡色羊面，醜陋短壽，為他所使。
彼行身惡行，行口、意惡行，彼行身惡行，行口、意惡行已，因此緣此，身壞命終，還至惡處，生地獄中。
^n29^m27b猶如二人而共博戲，彼有一人始取如是行，便失奴婢及失妻子，復取己身倒懸煙屋中。彼作是念：
我不食不飲，然我始取如是行，便失奴婢及失妻子，復取己身倒懸煙屋中。
^n30^m28比丘！此行甚少，失奴婢、失妻子，復取己身倒懸煙屋中。
比丘！謂此行所可行，行身惡行，行口、意惡行，彼行身惡行，行口、意惡行已，因此緣此，身壞命終，還至惡處，生地獄中。
比丘！此諸行最不可愛，實不可樂，非意所念。
比丘！非為具足說愚癡法耶？」
^m29比丘答曰：「唯然，世尊！
為具足說愚癡法也。」
^n31^m30世尊告曰：「云何智慧法？彼智慧人有三相智慧標、智慧像，謂成就智慧人說智慧也。云何為三？
智慧人者，思善思、說善說、作善作，是以智慧人說智慧也。
若智慧人不思善思，不說善說，不作善作者，不應智慧人說智慧也。
以智慧人思善思、說善說、作善作故，是智慧人說智慧也。
^n32^m31智慧人者，於現法中，身心則受三種喜樂。
云何智慧人於現法中身心則受三種喜樂耶？
^m32a智慧人者，或有所行，或聚會坐，或在道巷，或在市中，或四衢頭，說智慧人相應事也。
智慧人者，斷殺、離殺、不與取、邪淫、妄言……乃至斷邪見得正見，及成就餘無量善法。
若成就無量善法者，他人見已，便稱譽之。
彼智慧人聞已，便作是念：
若成就無量善法，他人見已稱譽者，我亦有是無量善法，若他知者，亦當稱譽我。
是謂智慧人於現法中，身心則受第一喜樂。
^n33^m32b復次，彼智慧人又見王人種種治賊，謂截手、截足、并截手足，截耳、截鼻、并截耳鼻，或臠臠割，拔鬚、拔髮、或拔鬚髮，或著檻中衣裹火燒，或以沙壅草纏火𦳼，或內鐵驢腹中，或著鐵虎口中，或置鐵虎口中燒，或安銅釜中，或著鐵釜中煮，或段段截，或利叉刺，或以鉤鉤，或臥鐵床以沸油澆，或坐鐵臼以鐵杵擣，或毒龍蜇，或以鞭鞭，或以杖撾，或以棒打，或活貫摽頭，或梟其首。
彼智慧人見已，便作是念：
若成就無量惡不善法者，王知捉已，如是拷治，我無是無量惡不善之法，若王知者，終不如是苦治於我。
是謂智慧人於現法中，身心則受第二喜樂。
^n34^m32c復次，彼智慧人行身妙行，行口、意妙行，彼若時疾病，或坐臥床，或坐臥榻，或坐臥地，或身生極苦甚重苦，乃至命欲斷。
彼所有身妙行，口、意妙行，彼於爾時懸向在上，猶如晡時，日下高山，影懸向在地。
如是彼所有身妙行，口、意妙行，彼於爾時懸向在上。彼作是念：
此是我身妙行，口、意妙行，懸向在上，我於本時不作惡，多作福，若有處不作惡者，不凶暴，不作無理事，作福、作善、作恐怖，所歸命、所依怙，我至彼善處而不生悔。
不生悔已，賢死善命終。是謂智慧人於現法中，身心則受第三喜樂。
^n35^m33復次，彼智慧人行身妙行，行口、意妙行，彼行身妙行，行口、意妙行已，因此緣此，身壞命終，必昇善處，上生天中。
既生彼已，受於樂報，一向可愛，一向可樂而意可念。
若作是念：一向可愛，一向可樂而意可念者，是說善處。
所以者何？彼善處者，一向可愛，一向可樂而意可念。」
^n36^m34爾時，有一比丘卽從座起，偏袒著衣，叉手向佛，白曰：
「世尊！善處樂云何？」
^m35世尊答曰：「比丘！善處不可盡說。
所謂善處樂，但善處唯有樂。」
^m36比丘復問曰：「世尊！可得以喻現其義耶？」
^m37世尊答曰：「亦可以喻現其義也。
猶如轉輪王成就七寶、四種人如意足。
比丘！於意云何？彼轉輪王成就七寶、四種人如意足，彼因是身心受極喜樂耶？」
^m38比丘答曰：「世尊！成就一寶、一人如意足，尚受極喜樂，況復轉輪王成就七寶、四種人如意足？非為受極喜樂耶？」
^n37^m39於是，世尊手取石子，猶如小豆，告曰：
「比丘！汝見我手取此石子如小豆耶？」
^m40比丘答曰：「見也，世尊！」
^m41世尊復問曰：「比丘！於意云何？我取石子，猶如小豆，比雪山王，何者為大？」
^m42比丘答曰：「世尊手取石子，猶如小豆，比雪山王，百倍、千倍、百千萬倍，終不相及，不可數、不可算、不可譬喻、不可比方，但雪山王極大甚大。」
^n38^m43世尊告曰：「比丘！若我取石子，猶如小豆，比雪山王，百倍、千倍、百千萬倍，終不相及，不可數、不可算、不可譬喻、不可比方，但雪山王極大甚大。
如是，比丘！若轉輪王成就七寶、四種人如意足，彼人身心受極喜樂，比諸天樂，百倍、千倍、百千萬倍，終不相及，不可數、不可算、不可譬喻、不可比方。
所謂善處樂，但善處唯有樂。
^n39^m44比丘！云何善處樂？彼有善處，名六更樂，若眾生生彼中，既生彼已，若眼見色，意所喜可，彼是喜可；
意所潤愛，彼是潤愛；意所善樂，彼是善樂。
耳所聞聲、鼻所嗅香、舌所嘗味、身所覺觸、意所知法，意所喜可，彼是喜可；
意所潤愛，彼是潤愛；意所善樂，彼是善樂，是謂善處樂。
比丘！我為汝等無量方便，說彼善處說善處事，然此善處樂不可具說，但善處唯有樂。
^n40^m45a比丘！若智慧人或時從善處來，下生人間，若有家者，極大富樂，錢財無量，多諸畜牧，封戶、食邑、米穀豐溢，及若干種諸生活具。
彼為云何？謂剎利大長者家、梵志大長者家、居士大長者家，及餘家極大富樂，錢財無量，多諸畜牧，封戶、食邑、米穀豐溢，及若干種諸生活具。
生如是家，端正可愛，眾人敬順，極有名譽，有大威德，多人所愛，多人所念。
彼行身妙行，行口、意妙行，彼行身妙行，行口、意妙行已，因此緣此，身壞命終，還至善處，生於天中。
^n41^m45b猶如二人而共博戲，彼有一人始取如是行，多得錢財。彼作是念：
我不由作，然我始取如是行，多得錢財。
^m46比丘！此行甚少，謂多得錢財。
比丘！謂此所行，行身妙行，行口、意妙行，彼行身妙行，行口、意妙行已，因此緣此，身壞命終，還至善處，生於天中。
比丘！此諸行，是行最可愛、最可樂、最可意所念。
比丘！非為具足說智慧人法耶？」
^m47比丘白曰：「唯然，世尊！
為具足說智慧人法。」
^n42^m48世尊告曰：「是謂愚癡人法、智慧人法，汝等應當知愚癡人法、智慧人法。
知愚癡人法、智慧人法已，捨愚癡人法，取智慧人法，當如是學！」
^m49佛說如是，彼諸比丘聞佛所說，歡喜奉行。
^ck200
（二○○）阿梨吒經^n1^m1我聞如是︰
^m2一時，佛遊舍衛國，在勝林給孤獨園。
^m3爾時，阿梨吒比丘本伽陀婆利，生如是惡見：
我知世尊如是說法：行欲者無障礙。
^m4諸比丘聞已，往至阿梨吒比丘所，問曰：
「阿梨吒！汝實如是說：
我知世尊如是說法：行欲者無障礙耶？」
^m5時，阿梨吒答曰：「諸賢！我實知世尊如是說法：行欲者無障礙。」
^n2^m6諸比丘訶阿梨吒曰：「汝莫作是說！莫誣謗世尊！
誣謗世尊者不善，世尊亦不如是說。
阿梨吒！欲有障礙，世尊無量方便說欲有障礙。
阿梨吒！汝可速捨此惡見也。」
^n3^m7阿梨吒比丘為諸比丘所訶已，如此惡見其強力執，而一向說：
「此是真實，餘者虛妄。」如是再三。
^m8眾多比丘不能令阿梨吒比丘捨此惡見，從座起去，往詣佛所，稽首佛足，卻坐一面，白曰：
「世尊！阿梨吒比丘生如是惡見：
我知世尊如是說法：行欲者無障礙。
世尊！我等聞已，往詣阿梨吒比丘所，問曰：
『阿梨吒！汝實如是說：
我知世尊如是說法：行欲者無障礙耶？』
阿梨吒比丘答我等曰：
『諸賢！我實知世尊如是說法：
行欲者無障礙。』世尊！我等訶曰：
『阿梨吒！汝莫作是說！
莫誣謗世尊！誣謗世尊者不善，世尊亦不如是說。
阿梨吒！欲有障礙，世尊無量方便說欲有障礙。
阿梨吒！汝可速捨此惡見。』
我等訶已，如此惡見其強力執，而一向說：
『此是真實，餘者虛妄。』
如是再三。世尊！如我等不能令阿梨吒比丘捨此惡見，從座起去。」
^n4^m9世尊聞已，告一比丘：「汝往阿梨吒比丘所，作如是語：『世尊呼汝。』」
^m10於是，一比丘受世尊教，卽從座起，稽首佛足，遶三匝而去，至阿梨吒比丘所，即語彼曰：「世尊呼汝。」
^m11阿梨吒比丘卽詣佛所，稽首佛足，卻坐一面。
^n5^m12世尊問曰：「阿梨吒！實如是說：我知世尊如是說法：行欲者無障礙耶？」
^m13阿梨吒答曰：「世尊！我實知世尊如是說法：行欲者無障礙。」
^m14世尊訶曰：「阿梨吒！汝云何知我如是說法？汝從何口聞我如是說法？汝愚癡人！
我不一向說，汝一向說耶？汝愚癡人！
聞諸比丘共訶，汝時應如法答。
我今當問諸比丘也。」
^n6^m15於是，世尊問諸比丘：「汝等亦如是知我如是說法：行欲者無障礙耶？」
^m16時，諸比丘答曰：「不也。」
^m17世尊問曰：「汝等云何知我說法？」
^m18諸比丘答曰：「我等知世尊如是說法：
欲有障礙。世尊說欲有障礙也。
欲如骨鏁，世尊說欲如骨鏁也。欲如肉臠，世尊說欲如肉臠也。
欲如把炬，世尊說欲如把炬也。欲如火坑，世尊說欲如火坑也。
欲如毒蛇，世尊說欲如毒蛇也。欲如夢，世尊說欲如夢也。
欲如假借，世尊說欲如假借也。欲如樹果，世尊說欲如樹果也。
我等知世尊如是說法。」
^n7^m19世尊歎曰：「善哉！善哉！諸比丘！汝等知我如是說法。
所以者何？我亦如是說：
欲有障礙，我說欲有障礙。
欲如骨鏁，我說欲如骨鏁。欲如肉臠，我說欲如肉臠。
欲如把炬，我說欲如把炬。
欲如火坑，我說欲如火坑。欲如毒蛇，我說欲如毒蛇。
欲如夢，我說欲如夢。
欲如假借，我說欲如假借。欲如樹果，我說欲如樹果。」
^n8^m20世尊歎曰：「善哉！善哉！汝等知我如是說法，然此阿梨吒愚癡之人，顛倒受解義及文也。
彼因自顛倒受解故，誣謗於我，為自傷害，有犯有罪，諸智梵行者所不喜也，而得大罪。
汝愚癡人！知有此惡不善處耶？」
^n9^m21於是，阿梨吒比丘為世尊面訶責已，內懷憂慼，低頭默然，失辯無言，如有所伺。
^m22於是，世尊面訶責數阿梨吒比丘已，告諸比丘：
「若我所說法盡具解義者，當如是受持。
若我所說法不盡具解義者，便當問我及諸智梵行者。所以者何？
^n10^m23a或有癡人，顛倒受解義及文也。
彼因自顛倒受解故，如是如是知彼法，謂正經、歌詠、記說、偈他、因緣、撰錄、本起、此說、生處、廣解、未曾有法及說義。
彼諍知此義，不受解脫知此義。彼所為知此法，不得此義，但受極苦，唐自疲勞。
所以者何？彼以顛倒受解法故。
^n11^m23b譬若如人，欲得捉蛇，便行求蛇。
彼求蛇時，行野林間，見極大蛇，便前以手捉其腰中，蛇迴舉頭，或蜇手足及餘肢節。
彼人所為求取捉蛇，不得此義，但受極苦，唐自疲勞。
所以者何？以不善解取蛇法故。
^n12^m23c如是，或有癡人，顛倒受解義及文也。
彼因自顛倒受解故，如是如是知彼法，謂正經、歌詠、記說、偈他、因緣、撰錄、本起、此說、生處、廣解、未曾有法及說義。
彼諍知此義，不受解脫知此義。彼所為知此法，不得此義，但受極苦，唐自疲勞。
所以者何？彼以顛倒受解法故。
^n13^m24a或有族姓子，不顛倒善受解義及文。
彼因不顛倒善受解故，如是如是知彼法，謂正經、歌詠、記說、偈他、因緣、撰錄、本起、此說、生處、廣解、未曾有法及說義。
彼不諍知此義，唯受解脫知此義。彼所為知此法，得此義，不受極苦，亦不疲勞。
所以者何？以不顛倒受解法故。
^n14^m24b譬若如人，欲得捉蛇，便行求蛇。
彼求蛇時，手執鐵杖，行野林間，見極大蛇，先以鐵杖押彼蛇項，手捉其頭，彼蛇雖反尾迴，或纏手足及餘肢節，然不能蜇。
彼人所為求取捉蛇，而得此義，不受極苦，亦不疲勞。
所以者何？彼以善解取蛇法故。
^n15^m24c如是，或有族姓子，不顛倒善受解義及文。
彼因不顛倒善受解故，如是如是知彼法，謂正經、歌詠、記說、偈他、因緣、撰錄、本起、此說、生處、廣解、未曾有法及說義。
彼不諍知此義，唯受解脫知此義。彼所為知此法，得此義，不受極苦，亦不疲勞。
所以者何？以不顛倒受解法故。
^n16^m25我為汝等長夜說筏喻法，欲令棄捨，不欲令受故。
^m26云何我為汝等長夜說筏喻法，欲令棄捨，不欲令受？
猶如山水甚深極廣，長流駛疾，多有所漂，其中無船，亦無橋梁。
或有人來，而於彼岸有事欲度，彼求度時，而作是念：
今此山水甚深極廣，長流駛疾，多有所漂，其中無船亦無橋梁而可度者，我於彼岸有事欲度，當以何方便，令我安隱至彼岸耶？
復作是念：我今寧可於此岸邊收聚草木，縛作椑栰，乘之而度。
彼便岸邊收聚草木，縛作椑栰，乘之而度，安隱至彼。
便作是念：今我此筏多有所益，乘此筏已，令我安隱，從彼岸來，度至此岸，我今寧可以著右肩或頭戴去。
彼便以栰著右肩上或頭戴去。於意云何？
彼作如是竟，能為筏有所益耶？」
^m27時，諸比丘答曰：「不也。」
^n17^m28世尊告曰：「彼人云何為筏所作能有益耶？彼人作是念：
今我此多有所益，乘此筏已，令我安隱，從彼岸來，度至此岸，我今寧可更以此筏還著水中，或著岸邊而捨去耶？
彼人便以此筏還著水中，或著岸邊捨之而去。
於意云何？彼作如是，為筏所作能有益耶？」
^m29時，諸比丘答曰：「益也。」
^n18^m30世尊告曰：「如是，我為汝等長夜說筏喻法，欲令棄捨，不欲令受，若汝等知我長夜說筏喻法者，當以捨是法，況非法耶？
^m31復次，有六見處。云何為六？
^m32a比丘者，所有色，過去、未來、現在，或內或外，或精或麁，或妙或不妙，或近或遠，彼一切非我有，我非彼有，亦非是神。
如是慧觀，知其如真。
^n19^m32b所有覺、所有想、所有此見非我有，我非彼有，我當無我，當不有；
彼一切非我有，我非彼有，亦非是神。
如是慧觀，知其如真。
^m32c所有此見，若見聞識知，所得所觀，意所思念，從此世至彼世，從彼世至此世，彼一切非我有，我非彼有，亦非是神。
如是慧觀，知其如真。
^n20^m32d所有此見，此是神，此是世，此是我，我當後世有，常不變易，恒不磨滅法；
彼一切非我有，我非彼有，亦非是神。
如是慧觀，知其如真。」
^m33a於是，有一比丘從座而起，偏袒著衣，叉手向佛，白曰：
「世尊！頗有因內有恐怖耶？」
^m33b世尊答曰：「有也。」
^n21^m33c比丘復問曰：「世尊！云何因內有恐怖耶？」
^m33d世尊答曰：「比丘者，如是見、如是說：
彼或昔時無，設有我不得。
彼如是見、如是說，憂慼煩勞，啼哭椎胸而發狂癡。
比丘！如是因內有恐怖也。」
^m34a比丘歎世尊已，復問曰：
「世尊！頗有因內無恐怖耶？」
^m34b世尊答曰：「有也。」
^n22^m34c比丘復問曰：「世尊！云何因內無恐怖耶？」
^m34d世尊答曰：「比丘者，不如是見、不如是說：
彼或昔時無，設有我不得。
彼不如是見、不如是說，不憂慼，不煩勞，不啼哭，不椎胸，不發狂癡。
比丘！如是因內無恐怖也。」
^m35a比丘歎世尊已，復問曰：
「世尊！頗有因外有恐怖耶？」
^m35b世尊答曰：「有也。」
^n23^m35c比丘復問曰：「世尊！云何因外有恐怖耶？」
^m35d世尊答曰：「比丘者，如是見、如是說：
此是神，此是世，此是我，我當後世有。
彼如是見、如是說，或遇如來，或遇如來弟子，聰明智慧而善言語，成就智慧。
彼或如來，或如來弟子，滅一切自身故說法，捨離一切漏、一切我、我所作，滅慢使故說法。
彼或如來，或如來弟子，滅一切自身故說法，捨離一切漏、一切我、我所作，滅慢使故說法時，憂慼煩勞，啼哭椎胸而發狂癡，如是說：
我斷壞不復有。所以者何？
彼比丘所謂長夜不可愛、不可樂、不可意念。
比丘多行彼便憂慼煩勞，啼哭椎胸而發狂癡。
比丘！如是因外有恐怖也。」
^n24^m36a比丘歎世尊已，復問曰：
「世尊！頗有因外無恐怖耶？」
^m36b世尊答曰：「有也。」
^m36c比丘復問曰：「世尊！云何因外無恐怖耶？」
^m36d世尊答曰：「比丘者，不如是見、不如是說：
此是神，此是世，此是我，我當後世有。
彼不如是見、不如是說，或遇如來，或遇如來弟子，聰明智慧而善言語，成就智慧。
彼或如來，或如來弟子，滅一切自身故說法，捨離一切漏、一切我、我所作，滅慢使故說法。
彼或如來，或如來弟子，滅一切自身故說法，捨離一切漏、一切我、我所作，滅慢使故說法時，不憂慼，不煩勞，不啼哭，不椎胸，不發狂癡，不如是說：
我斷壞不復有。所以者何？
彼比丘所謂長夜可愛、可樂、可意念。
比丘多行彼便不憂慼，不煩勞，不啼哭，不椎胸，不發狂癡。
比丘！如是因外無恐怖也。」
^n25^m37爾時，比丘歎世尊曰：「善哉！善哉！」
歎善哉已，聞佛所說，善受持誦，則便默然。
^m38a於是，世尊歎諸比丘曰：
「善哉！善哉！比丘受如是所可受，受已，不生憂慼，不煩勞，不啼哭，不椎胸，不發狂癡。
汝等見所受所可受，不生憂慼，不煩勞，不啼哭，不椎胸，不發狂癡耶？」
^m38b比丘答曰：「不也，世尊！」
^n26^m39a世尊歎曰：「善哉！善哉！汝等依如是見所可依，見已，不生憂慼，不煩勞，不啼哭，不椎胸，不發狂癡。
汝等見依如是見所可依，見已，不生憂慼，不煩勞，不啼哭，不椎胸，不發狂癡耶？」
^m39b比丘答曰：「不也，世尊！」
^n27^m40a世尊歎曰：「善哉！善哉！汝等受如是身，所有身常住不變易、不磨滅法，汝等見受如是身所可受身已，常住不變易、不磨滅法耶？」
^m40b比丘答曰：「不也，世尊！」
^m41世尊歎曰：「善哉！善哉！所謂因神故有我，無神則無我。
是為神、神所有，不可得、不可施設，及心中有見處、結著、諸使亦不可得，不可施設。
比丘！非為具足說見及見所相續，猶如阿梨吒比丘本為伽陀婆利耶？」
^m42比丘答曰：「如是，世尊！
為具足說見及見所相續，猶如阿梨吒比丘本為伽陀婆利。」
^n28^m43復次，有六見處。云何為六？
^m44a比丘者，所有色，過去、未來、現在，或內或外，或精或麁，或妙或不妙，或近或遠，彼一切非我有，我非彼有，亦非是神。
如是慧觀，知其如真。
^m44b所有覺、所有想、所有此見，非我有，我非彼有，我當無我，當不有；
彼一切非我有，我非彼有，亦非是神。
如是慧觀，知其如真。
^n29^m44c所有此見，若見聞識知，所得所觀，意所思念，從此世至彼世，從彼世至此世，彼一切非我有，我非彼有，亦非是神。
如是慧觀，知其如真。
^m44d所有此見，此是神，此是世，此是我，我當後世有，常不變易，恒不磨滅法；
彼一切非我有，我非彼有，亦非是神。
如是慧觀，知其如真。
^n30^m45若有比丘，此六見處不見是神，亦不見神所有。
彼如是不見已，便不受此世；
不受此世已，便無恐怖；因不恐怖已，便得般涅槃，生已盡，梵行已立，所作已辦，不更受有，知如真。
^n31^m46是謂比丘度壍、過壍、破墎、無門、聖智慧鏡。
云何比丘度壍耶？無明壍已盡已知，拔絕根本，打破不復當生，如是比丘得度壍也。
云何比丘過壍耶？有愛已盡已知，拔絕根本，打破不復當生，如是比丘得度壍也。
云何比丘破墎耶？無窮生死已盡已知，拔絕根本，打破不復當生，如是比丘得破墎也。
云何比丘無門耶？五下分結已盡已知，拔絕根本，打破不復當生，如是比丘得無門也。
云何比丘聖智慧鏡？我慢已盡已知，拔絕根本，打破不復當生，如是比丘聖智慧鏡。
是謂比丘度壍、過壍、破墎、無門、聖智慧鏡。
^n32^m47如是正解脫如來，有因提羅及天伊沙那，有梵及眷屬，彼求不能得如來所依識。
如來是梵，如來是冷，如來不煩熱，如來是不異，我如是說。
諸沙門、梵志誣謗我，虛妄言不真實：
沙門瞿曇御無所施設，彼實有眾生，施設斷滅壞，若此中無我不說。
彼如來於現法中說無憂，若有他人罵詈如來，撾打如來，瞋恚責數者，如來因彼處不瞋恚、不憎嫉，終無害心。
若人罵詈如來，撾打、瞋恚責數時，如來意云何？如來作是念：
若我本所作、本所造者，因彼致此言。
然罵詈如來，撾打、瞋恚責數者，如來作是意。
若有他人恭敬如來，供養禮事尊重者，如來因此不以為悅，不以為歡喜，心不以為樂。
若他人恭敬如來，供養禮事尊重者，如來意云何？如來作是念：
若我今所知所斷，因彼致此。
若有他人恭敬如來，供養禮事尊重者，如來作是意。」
^n33^m48於是，世尊告諸比丘：「若有他人罵詈汝等，撾打、瞋恚責數者，若有恭敬供養、禮事尊重者，汝等因此亦當莫瞋恚憎嫉，莫起害心，亦莫歡悅歡喜，亦莫心樂。
所以者何？我等無神、無神所有。
猶如今此勝林門外燥草枯木，或有他人持去火燒，隨意所用。
於意云何？彼燥草枯木頗作是念：
他人持我去火燒，隨意所用耶？」
^m49諸比丘答曰：「不也，世尊！」
^n34^m50「如是若有他人罵詈汝等，撾打、瞋恚責數者，若有恭敬供養、禮事尊重者，汝因此亦當莫瞋恚憎嫉，莫起害心，亦莫歡悅歡喜，亦莫心樂。
所以者何？我等無神，無神所有。
a我法善說，發露廣布，無有空缺，流布宣傳，乃至天人。
如是我法善說，發露廣布，無有空缺，流布宣傳，乃至天人，若正智慧解脫命終者，彼不施設有無窮。
b我法善說，發露廣布，無有空缺，流布宣傳，乃至天人。
如是我法善說，發露廣布，無有空缺，流布宣傳，乃至天人，若有五下分結盡而命終者，生於彼間，便般涅槃，得不退法，不還此世。
c我法善說，發露廣布，無有空缺，流布宣傳，乃至天人。
如是我法善說，發露廣布，無有空缺，流布宣傳，乃至天人。
彼三結已盡，淫怒癡薄，得一往來天上人間，一往來已，便得苦邊。
d我法善說，發露廣布，無有空缺，流布宣傳，乃至天人。
如是我法善說，發露廣布，無有空缺，流布宣傳，乃至天人，彼三結已盡，得須陀洹，不墮惡法，定趣正覺，極七往來天上人間，七往來已，便得苦邊。
e我法善說，發露廣布，無有空缺，流布宣傳，乃至天人。
如是我法善說，發露廣布，無有空缺，流布宣傳，乃至天人，若有信樂於我而命終者，皆生善處，如上有餘。」
^n35^m51佛說如是，彼諸比丘聞佛所說，歡喜奉行。
^ck201
（二○一）嗏帝經^n1^m1我聞如是︰
^m2一時，佛遊舍衛國，在勝林給孤獨園。
^m3爾時，嗏帝比丘雞和哆子生如是惡見：
我知世尊如是說法：今此識，往生不更異。
^m4諸比丘聞已，往至嗏帝比丘所，問曰：
「嗏帝！汝實如是說：我知世尊如是說法：
今此識，往生不更異耶？」
^m5嗏帝比丘答曰：「諸賢！我實知世尊如是說法：今此識，往生不更異。」
^n2^m6時，諸比丘訶嗏帝比丘曰：
「汝莫作是說！莫誣謗世尊！
誣謗世尊者不善，世尊亦不如是說。
嗏帝比丘！今此識，因緣故起，世尊無量方便說識因緣故起，有緣則生，無緣則滅。
嗏帝比丘！汝可速捨此惡見也。」
^n3^m7嗏帝比丘為諸比丘所訶已，如此惡見其強力執，而一向說：
「此是真實，餘者虛妄。」如是再三。
^m8眾多比丘不能令嗏帝比丘捨此惡見，從座起去，往詣佛所，稽首佛足，卻坐一面，白曰：
「世尊！嗏帝比丘生如是惡見：
我知世尊如是說法：今此識，往生不更異。
世尊！我等聞已，往詣嗏帝比丘所，問曰：
『嗏帝！汝實如是說：我知世尊如是說法：
今此識，往生不更異耶？』嗏帝比丘答我等曰：
『諸賢！我實知世尊如是說法：
今此識，往生不更異。』世尊！我等訶曰：
『嗏帝比丘！汝莫作是說！
莫誣謗世尊！誣謗世尊者不善，世尊亦不如是說。
嗏帝比丘！今此識，因緣故起，世尊無量方便說識因緣故起，識有緣則生，無緣則滅。
嗏帝比丘！汝可速捨此惡見也。』我等訶已，如此惡見其強力執，而一向說：
『此是真實，餘者虛妄。』
如是再三。世尊！如我等不能令嗏帝比丘捨此惡見，從座去。」
^n4^m9世尊聞已，告一比丘：「汝往嗏帝比丘所，作如是語：『世尊呼汝。』」
^m10於是，一比丘受世尊教，卽從座起，稽首佛足，繞三匝而去，至嗏帝比丘所，即語彼曰：「世尊呼汝。」
^m11嗏帝比丘卽詣佛所，稽首佛足，卻坐一面。
^m12世尊問曰：「汝實如是說：
我知世尊如是說法：今此識，往生不更異耶？」
^m13嗏帝比丘答曰：「世尊！我實知世尊如是說法：今此識，往生不更異也。」
^n5^m14世尊問曰：「何者識耶？」
^m15嗏帝比丘答曰：「世尊！謂此識說、覺、作、教作、起、等起，謂彼彼作善惡業而受報也。」
^m16世尊訶曰：「嗏帝！汝云何知我如是說法？汝從何口聞我如是說法？汝愚癡人！
我不一向說，汝一向說耶？汝愚癡人！
聞諸比丘共訶汝時，應如法答。
我今當問諸比丘也。」
^n6^m17於是，世尊問諸比丘：「汝等亦如是知我如是說法：今此識，往生不更異耶？」
^m18時，諸比丘答曰：「不也。」
^m19世尊問曰：「汝等云何知我說法？」
^m20諸比丘答曰：「我等知世尊如是說法：
識因緣故起。世尊說識因緣故起，識有緣則生，無緣則滅，我等知世尊如是說法。」
^n7^m21世尊歎曰：「善哉！善哉！諸比丘！汝等知我如是說法。
所以者何？我亦如是說：
識因緣故起，我說識因緣故起。
識有緣則生，無緣則滅，識隨所緣生，卽彼緣，說緣眼色生識，生識已說眼識。
如是耳、鼻、舌、身，意法生識，生識已說意識。
猶若如火，隨所緣生，卽彼緣，說緣木生火，說木火也。
緣草糞聚火，說草糞聚火。
如是識隨所緣生，卽彼緣，說緣眼色生識，生識已說眼識。
如是耳、鼻、舌、身，意法生識，生識已說意識。」
^n8^m22世尊歎曰：「善哉！善哉！汝等知我如是說法，然此嗏帝比丘愚癡之人，顛倒受解義及文也。
彼因自顛倒受解故，誣謗於我，為自傷害，有犯有罪，諸智梵行者所不喜也，而得大罪。
汝愚癡人！知有此惡不善處耶？」
^n9^m23於是，嗏帝比丘為世尊面呵責已，內懷憂慼，低頭默然，失辯無言，如有所伺。
^m24於是，世尊面呵嗏帝比丘已，告諸比丘：
「我當為汝說法究竟，無煩無熱，恒有不變，諸智慧觀如是。
諦聽！諦聽！善思念之。」
^m25時，諸比丘受教而聽。
^n10^m26佛言：「真說見耶？」
比丘答曰：「唯然，世尊！」
^m27世尊告曰：「如來真說見耶？」
比丘答曰：「唯然，世尊！」
^m28世尊告曰：「如來滅已，所有真彼亦滅法見耶？」
比丘答曰：「唯然，世尊！」
^m29世尊告曰：「真說已見耶？」
比丘答曰：「唯然，世尊！」
^m30世尊告曰：「如來真說已見耶？」
比丘答曰：「唯然，世尊！」
^n11^m31世尊告曰：「如來滅已，所有真彼亦滅法已見耶？」
比丘答曰：「唯然，世尊！」
^m32世尊告曰：「真說無有疑惑耶？」
比丘答曰：「不也，世尊！」
^m33世尊告曰：「如來真說無有疑惑耶？」
比丘答曰：「不也，世尊！」
^m34世尊告曰：「如來滅已，所有真彼亦滅法無有疑惑耶？」
比丘答曰：「不也，世尊！」
^n12^m35世尊告曰：「真說如是，慧見如真，所有疑惑彼滅耶？」
比丘答曰：「唯然，世尊！」
^m36世尊告曰：「如來真說如是，慧見如真，所有疑惑彼滅耶？」
比丘答曰：「唯然，世尊！」
^m37世尊告曰：「如來滅已，所有真彼亦滅法，如是慧見如真，所有疑惑彼滅耶？」
比丘答曰：「唯然，世尊！」
^n13^m38世尊告曰：「真說已無疑惑耶？」
比丘答曰：「唯然，世尊！」
^m39世尊告曰：「如來真說已無疑惑耶？」
比丘答曰：「唯然，世尊！」
^m40世尊告曰：「如來滅已，所有真彼亦滅法已無疑惑耶？」
比丘答曰：「唯然，世尊！」
^m41世尊歎曰：「善哉！善哉！若汝等如是知、如是見，謂我此見如是清淨，著彼、惜彼、守彼，不欲令捨者，汝等知我長夜說壺喻法，知已所塞流開耶？」
^m42比丘答曰：「不也，世尊！」
^n14^m43世尊歎曰：「善哉！善哉！若汝等如是知、如是見，謂我此見如是清淨，不著彼、不惜彼、不守彼，欲令捨者，汝等知我長夜說筏喻法，知已所塞流開耶？」
^m44比丘答曰：「唯然，世尊！」
^n15^m45世尊歎曰：「善哉！善哉！若有異學來問汝等：
『賢者！汝等若有如是清淨見，彼何義、何為、何功德？』汝等云何答耶？」
^m46比丘答曰：「世尊！若有異學來問我『賢者！汝等若有如是清淨見，彼何義、何為、何功德？』
者，我等當如是答：
『諸賢！為厭義，為無欲義，為見知如真義故。』
世尊！若異學來問我者，我等當如是答。」
^n16^m47世尊歎曰：「善哉！善哉！若異學來問汝，汝等應如是答。
所以者何？此所說觀，一曰摶食麁細，二曰更樂，三曰意念，四曰識也。
此四食何因、何習？從何而生？
由何有耶？彼四食者，因愛、習愛，從愛而生，由愛有也。
愛何因、何習？從何而生？
由何有耶？愛者，因覺、習覺，從覺而生，由覺有也。
覺何因、何習？從何而生？
由何有耶？覺者，因更樂、習更樂，從更樂生，由更樂有也。
更樂何因、何習？從何而生？
由何有耶？更樂者，因六處、習六處，從六處生，由六處有也。
六處何因、何習？從何而生？
由何有耶？六處者，因名色、習名色、從名色生，由名色有也。
名色何因、何習？從何而生？
由何有耶？名色者，因識、習識，從識而生，由識有也。
識何因、何習？從何而生？
由何有耶？識者，因行、習行，從行而生，由行有也。
行何因、何習？從何而生？
由何有耶？行者，因無明、習無明，從無明生，由無明有也。
^n17^m48是為緣無明有行，緣行有識，緣識有名色，緣名色有六處，緣六處有更樂，緣更樂有覺，緣覺有愛，緣愛有受，緣受有有，緣有有生，緣生有老死、愁慼、啼哭、憂苦、懊惱，如是此淳大苦陰生，緣生有老死，此說緣生有老死，於汝等意云何？」
^m49比丘答曰：「世尊！緣生有老死，我等意如是。
所以者何？緣生有老死也。」
^n18^m50「緣有有生，此說緣有有生，於汝等意云何？」
^m51比丘答曰：「世尊！緣有有生，我等意如是。
所以者何？緣有有生也。」
^m52「緣受有有，此說緣受有有，於汝等意云何？」
^m53比丘答曰：「世尊！緣受有有，我等意如是。
所以者何？緣受有有也。」
^n19^m54「緣愛有受，此說緣愛有受，於汝等意云何？」
^m55比丘答曰：「世尊！緣愛有受，我等意如是。
所以者何？緣愛有受也。」
^m56「緣覺有愛，此說緣覺有愛，於汝等意云何？」
^m57比丘答曰：「世尊！緣覺有愛，我等意如是。
所以者何？緣覺有愛也。」
^n20^m58「緣更樂有覺，此說緣更樂有覺，於汝等意云何？」
^m59比丘答曰：「世尊！緣更樂有覺，我等意如是。
所以者何？緣更樂有覺也。」
^m60「緣六處有更樂，此說緣六處有更樂，於汝等意云何？」
^m61比丘答曰：「世尊！緣六處有更樂，我等意如是。
所以者何？緣六處有更樂也。」
^n21^m62「緣名色有六處，此說緣名色有六處，於汝等意云何？」
^m63比丘答曰：「世尊！緣名色有六處，我等意如是。
所以者何？緣名色有六處也。」
^m64「緣識有名色，此說緣識有名色，於汝等意云何？」
^m65比丘答曰：「世尊！緣識有名色，我等意如是。
所以者何？緣識有名色也。」
^n22^m66「緣行有識，此說緣行有識，於汝等意云何？」
^m67比丘答曰：「世尊！緣行有識，我等意如是。
所以者何？緣行有識也。」
^m68「緣無明有行，此說緣無明有行，於汝等意云何？」
^m69比丘答曰：「世尊！緣無明有行，我等意如是。
所以者何？緣無明有行也。是為緣無明有行，緣行有識，緣識有名色，緣名色有六處，緣六處有更樂，緣更樂有覺，緣覺有愛，緣愛有受，緣受有有，緣有有生，緣生有老死、愁慼、啼哭、憂苦、懊惱可得生，如是此淳大苦陰生。」
^n23^m70世尊歎曰：「善哉！善哉！比丘！汝等如是說。
所以者何？我亦如是說，緣無明有行，緣行有識，緣識有名色，緣名色有六處，緣六處有更樂，緣更樂有覺，緣覺有愛，緣愛有受，緣受有有，緣有有生，緣生有老死、愁慼、啼哭、憂苦、懊惱可得生，如是此淳大苦陰生。
生滅則老死滅，此說生滅則老死滅，於汝等意云何？」
^m71比丘答曰：「世尊！生滅則老死滅，我等意如是。
所以者何？生滅則老死滅也。」
^n24^m72「有滅則生滅，此說有滅則生滅，於汝等意云何？」
^m73比丘答曰：「世尊！有滅則生滅，我等意如是。
所以者何？有滅則生滅也。」
^m74「受滅則有滅，此說受滅則有滅，於汝等意云何？」
^m75比丘答曰：「世尊！受滅則有滅，我等意如是。
所以者何？受滅則有滅也。」
^n25^m76「愛滅則受滅，此說愛滅則受滅，於汝等意云何？」
^m77比丘答曰：「世尊！愛滅則受滅，我等意如是。
所以者何？愛滅則受滅也。」
^m78「覺滅則愛滅，此說覺滅則愛滅，於汝等意云何？」
^m79比丘答曰：「世尊！覺滅則愛滅，我等意如是。
所以者何？覺滅則愛滅也。」
^n26^m80「更樂滅則覺滅，此說更樂滅則覺滅，於汝等意云何？」
^m81比丘答曰：「世尊！更樂滅則覺滅，我等意如是。
所以者何？更樂滅則覺滅也。」
^m82「六處滅則更樂滅，此說六處滅則更樂滅，於汝等意云何？」
^m83比丘答曰：「世尊！六處滅則更樂滅，我等意如是。
所以者何？六處滅則更樂滅也。」
^n27^m84「名色滅則六處滅，此說名色滅則六處滅，於汝等意云何？」
^m85比丘答曰：「世尊！名色滅則六處滅，我等意如是。
所以者何？名色滅則六處滅也。」
^m86「識滅則名色滅，此說識滅則名色滅，於汝等意云何？」
^m87比丘答曰：「世尊！識滅則名色滅，我等意如是。
所以者何？識滅則名色滅也。」
^n28^m88「行滅則識滅，此說行滅則識滅，於汝等意云何？」
^m89比丘答曰：「世尊！行滅則識滅，我等意如是。
所以者何？行滅則識滅也。」
^m90「無明滅則行滅，此說無明滅則行滅，於汝等意云何？」
^m91比丘答曰：「世尊！無明滅則行滅，我等意如是。
所以者何？無明滅則行滅也。是為無明滅則行滅，行滅則識滅，識滅則名色滅，名色滅則六處滅，六處滅則更樂滅，更樂滅則覺滅，覺滅則愛滅，愛滅則受滅，受滅則有滅，有滅則生滅，生滅則老死滅，愁慼、啼哭、憂苦、懊惱可得滅，如是此淳大苦陰滅。」
^n29^m92世尊歎曰：「善哉！善哉！比丘！汝等如是說。
所以者何？我亦如是說，無明滅則行滅，行滅則識滅，識滅則名色滅，名色滅則六處滅，六處滅則更樂滅，更樂滅則覺滅，覺滅則愛滅，愛滅則受滅，受滅則有滅，有滅則生滅，生滅則老死滅，愁慼、啼哭、憂苦、懊惱可得滅，如是此淳大苦陰滅。」
^n30^m93世尊歎曰：「善哉！善哉！若汝等如是知、如是見，汝等頗於過去作是念：
我過去時有，我過去時無。
云何過去時有，何由過去時有耶？」
比丘答曰：「不也，世尊！」
^m94世尊歎曰：「善哉！善哉！若汝等如是知、如是見，汝等頗於未來作是念：
我未來當有，我未來當無。云何未來有，何由未來有耶？」
比丘答曰：「不也，世尊！」
^n31^m95世尊歎曰：「善哉！善哉！若汝等如是知、如是見，汝等頗於內有疑惑，此云何？
此何等？此眾生從何所來？趣至何處？
何因已有？何因當有耶？」
比丘答曰：「不也，世尊！」
^n32^m96世尊歎曰：「善哉！善哉！若汝等如是知、如是見，汝等頗故殺父、母，害弟子阿羅訶，破壞聖眾，惡意向佛，出如來血耶？」
比丘答曰：「不也，世尊！」
^m97世尊歎曰：「善哉！善哉！若汝等如是知、如是見，汝等頗故犯戒捨戒罷道耶？」
比丘答曰：「不也，世尊！」
^n33^m98世尊歎曰：「善哉！善哉！若汝等如是知、如是見，汝等頗捨此更求外尊，求福田耶？」
比丘答曰：「不也，世尊！」
^m99世尊歎曰：「善哉！善哉！若汝等如是知、如是見，汝等頗作沙門、梵志如是說：
諸尊！可知則知，可見則見耶？」
比丘答曰：「不也，世尊！」
^n34^m100世尊歎曰：「善哉！善哉！若汝等如是知、如是見，汝等頗吉祥為清淨耶？」
比丘答曰：「不也，世尊！」
^m101世尊歎曰：「善哉！善哉！若汝等如是知、如是見，汝等頗為諸沙門、梵志吉祥相應諸見雜苦、雜毒、雜煩熱、雜懊惱，彼是真實耶？」
比丘答曰：「不也，世尊！」
^n35^m102世尊歎曰：「善哉！善哉！若汝等如是知、如是見，汝等頗身生疹患，生甚重苦，……乃至命欲斷。
捨此更求外，頗有彼沙門、梵志持一句咒，二句、三句、四句、多句、百句，持此咒令脫我苦，是謂求苦習、苦得、苦盡耶？」
比丘答曰：「不也，世尊！」
^n36^m103世尊歎曰：「善哉！善哉！若汝等如是知、如是見，汝等頗受八有耶？」
比丘答曰：「不也，世尊！」
^m104世尊歎曰：「善哉！善哉！若汝等如是知、如是見，汝等頗如是說：
我等恭敬沙門，敬重沙門，沙門瞿曇是我尊師耶？」
比丘答曰：「不也，世尊！」
^n37^m105世尊歎曰：「善哉！善哉！若汝等自知自見自覺，得最正覺，汝等隨所問答耶？」
比丘答曰：「如是，世尊！」
^m106世尊歎曰：「善哉！善哉！我正御汝等，於畢究竟無煩無熱，恒不變易法，正智所知，正智所見，正智所覺，因此故，我向者說。
我為汝說法，畢究竟不煩熱，恒不變易法，正智所知，正智所見，正智所覺。
復次，三事合會，入於母胎，父母聚集一處，母滿精堪耐，香陰已至。
此三事合會，入於母胎，母胎或持九月、十月便生。
生已以血長養，血者於聖法中謂是母乳也。
彼於後時，諸根轉大，根轉成就，食麁飯麨，酥油塗身。
彼眼見色，樂著好色，憎惡惡色，不立身念，少心，心解脫、慧解脫不知如真，所生惡不善法不滅盡無餘，不敗壞無餘。
如是耳、鼻、舌、身，意知法，樂著好法，憎惡惡法，不立身念，少心，心解脫、慧解脫不知如真，所生惡不善法不滅盡無餘，不敗壞無餘。
彼如是隨憎不憎所受覺，或樂或苦，或不苦不樂，彼樂彼覺，求著受彼覺。
彼樂彼覺，求著受彼覺已，若樂覺者，是為受彼，緣受有有，緣有有生，緣生有老死、愁慼、啼哭、憂苦、懊惱可得生，如是此淳大苦陰生。
比丘！非為具足愛所繫相續，如嗏帝比丘雞和哆子耶？」
^m107比丘答曰：「如是，世尊！
具足愛所繫相續，如嗏帝比丘雞和哆子也。」
^n38^m108「若時如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼眼見色，於好色而不樂著，於惡色而不憎惡，立身念，無量心，心解脫、慧解脫知如真，所生惡不善法滅盡無餘，敗壞無餘。
如是耳、鼻、舌、身，意知法，不著好法，不惡惡法，立身念，無量心，心解脫、慧解脫知如真，所生惡不善法滅盡無餘，敗壞無餘。
彼如是滅憎不憎所受覺，或樂或苦，或不苦不樂，彼不樂彼覺，不求不著不受覺。
彼不樂彼覺，不求不著不受覺已，若樂覺者彼便滅，樂滅則受滅，受滅則有滅，有滅則生滅，生滅則老死滅，愁慼、啼哭、憂苦、懊惱可得滅，如是此淳大苦陰滅。
比丘！非為具足愛盡解脫耶？」
^m109比丘答曰：「如是，世尊！具足愛盡解脫也。」
^n39^m110說是法時，此三千大千世界三反震動，動盡動，戰盡戰，震盡震，是故此經稱愛盡解脫。
^m111佛說如是，彼諸比丘聞佛所說，歡喜奉行。
^ck202
（二○二）持齋經^n1^m1我聞如是︰
^m2一時，佛遊舍衛國，在於東園鹿子母堂。
^m3爾時，鹿子母毘舍佉平旦沐浴，著白淨衣，將子婦等眷屬圍繞，往詣佛所，稽首作禮，卻住一面。
^m4世尊問曰：「居士婦！今沐浴耶？」
^m5答曰：「世尊！我今持齋。善逝！我今持齋。」
^m6世尊問曰：「居士婦！今持何等齋耶？齋有三種，云何為三？
一者放牛兒齋，二者尼揵齋，三者聖八支齋。
^n2^m7a居士婦！云何名為放牛兒齋？
若放牛兒朝放澤中，晡收還村，彼還村時，作如是念：
我今日在此處放牛，明日當在彼處放牛；
我今日在此處飲牛，明日當在彼處飲牛；
我牛今在此處宿止，明日當在彼處宿止。
居士婦！如是有人若持齋時，作是思惟：
我今日食如此之食，明日當食如彼食也；
我今日飲如此之飲，明日當飲如彼飲也；
我今含消如此含消，明當含消如彼含消。
其人於此晝夜樂著欲過，是謂名曰放牛兒齋。
若如是持放牛兒齋者，不獲大利，不得大果，無大功德，不得廣布。
^n3^m7b居士婦！云何名為尼揵齋耶？
若有出家學尼揵者，彼勸人曰：
『汝於東方過百由延外有眾生者，擁護彼故，棄捨刀杖；
如是南方、西方、北方過百由延外有眾生者，擁護彼故，棄捨刀杖。』
是為彼勸進人。或有想護眾生，或無想不護眾生。
汝當十五日說從解脫時，脫衣裸形，東向住立，作如是說：
『我無父母，非父母有；
我無妻子，非妻子有；我無奴婢，非奴婢主。』
居士婦！彼勸進於真諦語，而反勸進虛妄之言。
彼人日日見其父母，便作此念：
是我父母。父母日日見其兒子，亦作此念：
是我兒子。彼見妻子，而作此念：
是我妻子。妻子見彼，亦作此念：是我尊長。
彼見奴婢，復作此念：
是我奴婢。奴婢見彼，亦作此念：是我大家。
彼用此欲，不與而用，非是與用，是謂名曰尼揵齋也。
若如是持尼揵齋者，不獲大利，不得大果，無大功德，不得廣布。
^n4^m7c居士婦！云何名為聖八支齋？
1多聞聖弟子若持齋時，作是思惟：
阿羅訶真人盡形壽離殺、斷殺，棄捨刀杖，有慚有愧，有慈悲心，饒益一切，乃至蜫蟲，彼於殺生淨除其心。
我亦盡形壽離殺、斷殺，棄捨刀杖，有慚有愧，有慈悲心，饒益一切，乃至蜫蟲，我今於殺生淨除其心，我以此支於阿羅訶等同無異，是故說齋。
2復次，居士婦！多聞聖弟子若持齋時，作是思惟：
阿羅訶真人盡形壽離不與取、斷不與取，與而後取，樂於與取，常好布施，心樂放捨，歡喜無悋，不望其報，不以盜覆心，能自制己，彼於不與取淨除其心。
我亦盡形壽離不與取、斷不與取，與而後取，樂於與取，常好布施，心樂放捨，歡喜無悋，不望其報，不以盜覆心，能自制己，我於不與取淨除其心，我以此支於阿羅訶等同無異，是故說齋。
3復次，居士婦！多聞聖弟子若持齋時，作是思惟：
阿羅訶真人盡形壽離非梵行、斷非梵行，修行梵行，至誠心淨，行無臭穢，離欲斷淫，彼於非梵行淨除其心。
我於此日此夜離非梵行、斷非梵行，修行梵行，至誠心淨，行無臭穢，離欲斷淫，我於非梵行淨除其心，我以此支於阿羅訶等同無異，是故說齋。
4復次，居士婦！多聞聖弟子若持齋時，作是思惟：
阿羅訶真人盡形壽離妄言、斷妄言，真諦言，樂真諦，住真諦，為人所信，不欺世間，彼於妄言淨除其心。
我亦盡形壽離妄言、斷妄言，真諦言，樂真諦，住真諦，為人所信，不欺世間，我於妄言淨除其心，我以此支於阿羅訶等同無異，是故說齋。
5復次，居士婦！多聞聖弟子若持齋時，作是思惟：
阿羅訶真人盡形壽離酒放逸、斷酒放逸，彼於酒放逸淨除其心。
我亦盡形壽離酒放逸、斷酒放逸，我於酒放逸淨除其心，我以此支於阿羅訶等同無異，是故說齋。
6復次，居士婦！多聞聖弟子若持齋時，作是思惟：
阿羅訶真人盡形壽離高廣大床、斷高廣大床，樂下坐臥，或床或敷草，彼於高廣大床淨除其心。
我於此日此夜離高廣大床、斷高廣大床，樂下坐臥，或床或敷草，我於高廣大床淨除其心，我以此支於阿羅訶等同無異，是故說齋。
7復次，居士婦！多聞聖弟子若持齋時，作是思惟：
阿羅訶真人盡形壽離華鬘、瓔珞、塗香、脂粉、歌舞、倡伎及往觀聽，斷華鬘、瓔珞、塗香、脂粉、歌舞、倡伎及往觀聽，彼於華鬘、瓔珞、塗香、脂粉、歌舞、倡伎及往觀聽淨除其心。
我於此日此夜離華鬘、瓔珞、塗香、脂粉、歌舞、倡伎及往觀聽，斷華鬘、瓔珞、塗香、脂粉、歌舞、倡伎及往觀聽，我於華鬘、瓔珞、塗香、脂粉、歌舞、倡伎及往觀聽淨除其心，我以此支於阿羅訶等同無異，是故說齋。
8復次，居士婦！多聞聖弟子若持齋時，作是思惟：
阿羅訶真人盡形壽離非時食、斷非時食，一食，不夜食，樂於時食，彼於非時食淨除其心。
我於此日此夜離非時食、斷非時食，一食，不夜食，樂於時食，我於非時食淨除其心，我以此支於阿羅訶等同無異，是故說齋。
^n5^m8彼住此聖八支齋已，於上當復修習五法。云何為五？
^m9a居士婦！多聞聖弟子若持齋時，憶念如來，彼世尊、如來、無所著、等正覺、明行成為、善逝、世間解、無上士、道法御、天人師，號佛、眾祐。
彼作如是憶念如來已，若有惡伺，彼便得滅，所有穢汙惡不善法，彼亦得滅。
居士婦！多聞聖弟子緣如來故，心靜得喜，若有惡伺，彼便得滅，所有穢汙惡不善法，彼亦得滅。
^n6^m9b譬若如人，頭有垢膩，因膏澤、暖湯、人力、洗沐故，彼便得淨。
^m9c如是多聞聖弟子若持齋時，憶念如來，彼世尊、如來、無所著、等正覺、明行成為、善逝、世間解、無上士、道法御、天人師，號佛、眾祐。
彼作如是憶念如來已，若有惡伺，彼便得滅，所有穢汙惡不善法，彼亦得滅。
居士婦！多聞聖弟子緣如來故，心靜得喜，若有惡伺，彼便得滅，所有穢汙惡不善法，彼亦得滅，是謂多聞聖弟子持梵齋，梵共會，因梵故，心靜得喜，若有惡伺，彼便得滅，所有穢汙惡不善法，彼亦得滅。
^n7^m10a復次，居士婦！多聞聖弟子若持齋時，憶念於法，此法世尊善說，究竟，恒不變易，正智所知，正智所見，正智所覺。
彼作如是憶念法已，若有惡伺，彼便得滅，所有穢汙惡不善法，彼亦得滅。
居士婦！多聞聖弟子緣於法故，心靜得喜，若有惡伺，彼便得滅，所有穢汙惡不善法，彼亦得滅。
^n8^m10b猶人身有垢膩不淨，因麩、澡豆、暖湯、人力、極洗浴故，身便得淨。
^m10c如是多聞聖弟子若持齋時，憶念於法，此法世尊善說，究竟，恒不變易，正智所知，正智所見，正智所覺。
彼作如是憶念法已，若有惡伺，彼便得滅，所有穢汙惡不善法，彼亦得滅。
居士婦！多聞聖弟子緣於法故，心靜得喜，若有惡伺，彼便得滅，所有穢汙惡不善法，彼亦得滅。
居士婦！是謂多聞聖弟子持法齋，法共會，因法故，心靜得喜，若有惡伺，彼便得滅，所有穢汙惡不善法，彼亦得滅。
^n9^m11a復次，居士婦！多聞聖弟子若持齋時，憶念於眾，世尊弟子眾善趣向質直，行要行趣，如來眾中實有阿羅訶真人趣、阿羅訶果證、阿那含趣、阿那含果證、斯陀含趣、斯陀含果證、須陀洹趣、須陀洹果證，是為四雙人八輩聖士，是謂世尊弟子眾，成就戒、定、慧、解脫、解脫智見，可呼、可請、可供養、可奉事、可敬重，則為天人良福之田。
彼作如是憶念眾已，若有惡伺，彼便得滅，所有穢汙惡不善法，彼亦得滅。
居士婦！多聞聖弟子緣於法故，心靜得喜，若有惡伺，彼便得滅，所有穢汙惡不善法，彼亦得滅。
^n10^m11b猶如人衣有垢膩不淨，因灰、皂莢、澡豆、湯水、人力浣故，彼便得淨。
^m11c如是多聞聖弟子若持齋時，憶念於眾，世尊弟子眾善趣向質直，行要行趣，如來眾中實有阿羅訶真人趣、阿羅訶果證、阿那含趣、阿那含果證、斯陀含趣、斯陀含果證、須陀洹趣、須陀洹果證，是為四雙人八輩聖士，是謂世尊弟子眾，成就戒、定、慧、解脫、解脫智見，可呼、可請、可供養、可奉事、可敬重，則為天人良福之田。
彼作如是憶念眾已，若有惡伺，彼便得滅，所有穢汙惡不善法，彼亦得滅。
居士婦！多聞聖弟子緣於眾故，心靜得喜，若有惡伺，彼便得滅，所有穢汙惡不善法，彼亦得滅，是謂多聞聖弟子持眾齋，眾共會，因眾故，心靜得喜，若有惡伺，彼便得滅，所有穢汙惡不善法，彼亦得滅。
^n11^m12a復次，居士婦！多聞聖弟子若持齋時，憶念自戒，不缺不穿，無穢無汙，極廣極大，不望其報，智者稱譽，善具善趣，善受善持。
彼作如是憶念自戒已，若有惡伺，彼便得滅，所有穢汙惡不善法，彼亦得滅。
居士婦！多聞聖弟子緣於戒故，心靜得喜，若有惡伺，彼便得滅，所有穢汙惡不善法，彼亦得滅。
^n12^m12b猶若如鏡，生垢不明，因石磨鋥瑩，由人力治，便得明淨。
^m12c如是多聞聖弟子若持齋時，憶念自戒，不缺不穿，無穢無汙，極廣極大，不望其報，智者稱譽，善具善趣，善受善持。
彼作如是憶念自戒已，若有惡伺，彼便得滅，所有穢汙惡不善法，彼亦得滅。
居士婦！多聞聖弟子緣於戒故，心靜得喜，若有惡伺，彼便得滅，所有穢汙惡不善法，彼亦得滅，是諸多聞聖弟子持戒齋，戒共會，因戒故，心靜得喜，若有惡伺，彼便得滅，所有穢汙惡不善法，彼亦得滅。
^n13^m13a復次，居士婦！多聞聖弟子若持齋時，憶念諸天，實有四王天。
彼天若成就信，於此命終，得生彼間，我亦有彼信。
彼天若成就戒、聞、施、慧，於此命終，得生彼間，我亦有彼慧。
實有三十三天、焰摩天、兜率陀天、化樂天、他化樂天。
彼天若成就信，於此命終，得生彼間，我亦有彼信。
彼天若成就戒、聞、施、慧，於此命終，得生彼間，我亦有彼慧。
彼作如是憶念已，及諸天信、戒、聞、施、慧，若有惡伺，彼便得滅，所有穢汙惡不善法，彼亦得滅。
居士婦！多聞聖弟子緣諸天故，心靜得喜，若有惡伺，彼便得滅，所有穢汙惡不善法，彼亦得滅。
^n14^m13b猶如上色金，生垢不淨，因火排鉆椎赤土、人力，磨拭瑩治，便得明淨。
^m13c如是多聞聖弟子若持齋時，憶念諸天，實有四王天。
彼天若成就信，於此命終，得生彼間，我亦有彼信。
彼天若成就戒、聞、施、慧，於此命終，得生彼間，我亦有彼慧。
實有三十三天、焰摩天、兜率陀天、化樂天，他化樂天。
彼天若成就信，於此命終，得生彼間，我亦有彼信。
彼天若成就戒、聞、施、慧，於此命終，得生彼間，我亦有彼慧。
彼作如是憶念已，及諸天信、戒、聞、施、慧，若有惡伺，彼便得滅，所有穢汙惡不善法，彼亦得滅。
^n15^m14居士婦！若行如是聖八支齋，若有十六大國，謂一者鴦迦，二者摩竭陀，三者迦尸，四者拘薩羅，五者拘樓，六者般闍羅，七者阿攝貝，八者阿和檀提，九者枝提，十者跋耆，十一者跋蹉，十二跋羅，十三蘇摩，十四蘇羅吒，十五喻尼，十六劍浮。
此諸國中所有錢寶、金、銀、摩尼、真珠、琉璃、壤伽、碧玉、珊瑚、留邵、鞞留、鞞勒、馬瑙、蝳蝐、赤石、琁珠。
設使有人於中作王，隨用自在者，彼一切皆持聖八支齋，不直十六分。
^n16^m15a居士婦！我因此故說，人王者不如天樂。
若人五十歲是四王天一晝一夜，如是三十晝夜為一月，十二月為一歲，如此五百歲是四王天壽。
居士婦！必有是處。若族姓男、族姓女持聖八支齋，身壞命終，生四王天中。
^n17^m15b居士婦！我因此故說，人王者不如天樂。
若人百歲是三十三天一晝一夜，如是三十晝夜為一月，十二月為一歲，如此千歲是三十三天壽。
居士婦！必有是處。若族姓男、族姓女持聖八支齋，身壞命終，生三十三天中。
^n18^m15c居士婦！我因此故說，人王者不如天樂。
若人二百歲是焰摩天一晝一夜，如是三十晝夜為一月，十二月為一歲，如此二千歲是焰摩天壽。
居士婦！必有是處。若族姓男、族姓女持聖八支齋，身壞命終，生焰摩天中。
^n19^m15d居士婦！我因此故說，人王者不如天樂。
若人四百歲是兜率陀天一晝一夜，如是三十晝夜為一月，十二月為一歲，如此四千歲是兜率陀天壽。
居士婦！必有是處。若族姓男、族姓女持聖八支齋，身壞命終，生兜率陀天中。
^n20^m15e居士婦！我因此故說，人王者不如天樂。
若人八百歲是化樂天一晝一夜，如是三十晝夜為一月，十二月為一歲，如此八千歲是化樂天壽。
居士婦！必有是處。若族姓男、族姓女持聖八支齋，身壞命終，生化樂天中。
^n21^m15f居士婦！我因此故說，人王者不如天樂。
若人千六百歲是他化樂天一晝一夜，如是三十晝夜為一月，十二月為一歲，如此萬六千歲是他化樂天壽。
居士婦！必有是處。若族姓男、族姓女持聖八支齋，身壞命終，生他化樂天中。」
^n22^m16於是，鹿子母毘舍佉叉手向佛，白曰：
「世尊！聖八支齋甚奇！
甚特！大利大果，有大功德，有大廣布。
世尊！我從今始，自盡形壽持聖八支齋，隨其事力，布施修福。」
^n23^m17於是，鹿子母聞佛所說，善受善持，稽首佛足，繞三匝而去。
^m18佛說如是，鹿子母毘舍佉及諸比丘聞佛所說，歡喜奉行。
^ck203
（二○三）晡利多經^n1^m1我聞如是︰
^m2一時，佛遊那難大，在波和利㮈園之中。
^m3爾時，晡利多居士著白淨衣，白巾裹頭，拄杖執蓋，著世俗屣，從園至園，從觀至觀，從林至林，遍遊行彷徉，若見諸沙門、梵志者，便作是說：
「諸賢！當知我離俗斷俗，捨諸俗事。」
^m4彼諸沙門、梵志以濡軟柔和語曰：
「唯然，賢晡利多離俗斷俗，捨諸俗事。」
^n2^m5於是，晡利多居士遍遊行彷徉，往詣佛所，共相問訊，當在佛前，拄杖而立。
^m6a世尊告曰：「居士！有座，欲坐便坐。」
^m6b晡利多居士白曰：「瞿曇！此事不然，此事不可。
所以者何？我離俗斷俗，捨諸俗事，而沙門瞿曇喚我為居士耶？」
^m6c世尊答曰：「汝有相標幟如居士，是故我喚汝：
『居士！有座，欲坐便坐。』」
^n3^m7a世尊如是復至再三告曰：
「居士！有座，欲坐便坐。」
^m7b晡利多居士亦至再三白曰：
「瞿曇！此事不然，此事不可。
我離俗斷俗，捨諸俗事，而沙門瞿曇喚我為居士耶？」
^m7c世尊答曰：「汝有相標幟如居士，是故我喚汝：
『居士！有座，欲坐便坐。』」
^n4^m8世尊問曰：「汝云何離俗斷俗，捨諸俗事耶？」
^m9晡利多居士答曰：「瞿曇！我家一切所有財物盡持施兒，我無為無求遊，唯往取食，存命而已，如是我離俗斷俗，捨諸俗事。」
^m10世尊告曰：「居士！聖法、律中不如是斷絕俗事。
居士！聖法、律中有八支斷俗事也。」
^n5^m11於是，晡利多居士捨杖卻蓋，及脫俗屣，叉手向佛，白曰：
「瞿曇！聖法、律中云何八支斷俗事耶？」
^m12世尊答曰：「居士！多聞聖弟子依離殺、斷殺，依離不與取、斷不與取，依離邪淫、斷邪淫，依離妄言、斷妄言，依無貪著、斷貪著，依無害恚、斷害恚，依無憎嫉惱、斷憎嫉惱，依無增上慢、斷增上慢。
^n6^m13a居士！多聞聖弟子云何依離殺、斷殺耶？
多聞聖弟子作是思惟：殺者必受惡報，現世及後世，若我殺者，便當自害，亦誣謗他，天及諸智梵行者道說我戒，諸方悉當聞我惡名，身壞命終，必至惡處，生地獄中，如是殺者受此惡報，現世及後世，我今寧可依離殺、斷殺耶？
便依離殺、斷殺，如是多聞聖弟子依離殺、斷殺也。
^n7^m13b居士！多聞聖弟子云何依離不與取、斷不與取耶？
多聞聖弟子作是思惟：不與取者必受惡報，現世及後世，若我不與取者，便當自害，亦誣謗他，天及諸智梵行者道說我戒，諸方悉當聞我惡名，身壞命終，必至惡處，生地獄中，如是不與取者受此惡報，現世及後世，我今寧可依離不與取、斷不與取耶？
便依離不與取、斷不與取，如是多聞聖弟子依離不與取、斷不與取也。
^n8^m13c居士！多聞聖弟子云何依離邪淫、斷邪淫耶？
多聞聖弟子作是思惟：邪淫者必受惡報，現世及後世，若我邪淫者，便當自害，亦誣謗他，天及諸智梵行者道說我戒，諸方悉當聞我惡名，身壞命終，必至惡處，生地獄中，如是邪淫者受此惡報，現世及後世，我今寧可依離邪淫、斷邪淫耶？
便依離邪淫、斷邪淫，如是多聞聖弟子依離邪淫、斷邪淫也。
^n9^m13d居士！多聞聖弟子云何依離妄言、斷妄言耶？
多聞聖弟子作是思惟：妄言者必受惡報，現世及後世，若我妄言者，便當自害，亦誣謗他，天及諸智梵行者道說我戒，諸方悉當聞我惡名，身壞命終，必至惡處，生地獄中，如是妄言者受此惡報，現世及後世，我今寧可依離妄言、斷妄言耶？
便依離妄言、斷妄言，如是多聞聖弟子依離妄言、斷妄言也。
^n10^m13e居士！多聞聖弟子云何依無貪著、斷貪著耶？
多聞聖弟子作是思惟：貪著者必受惡報，現世及後世，若我貪著者，便當自害，亦誣謗他，天及諸智梵行者道說我戒，諸方悉當聞我惡名，身壞命終，必至惡處，生地獄中，如是貪著者受此惡報，現世及後世，我今寧可依無貪著、斷貪著耶？
便依無貪著、斷貪著，如是多聞聖弟子依無貪著、斷貪著也。
^n11^m13f居士！多聞聖弟子云何依無害恚、斷害恚耶？
多聞聖弟子作是思惟：害恚者必受惡報，現世及後世，若我害恚者，便當自害，亦誣謗他，天及諸智梵行者道說我戒，諸方悉當聞我惡名，身壞命終，必至惡處，生地獄中，如是害恚者受此惡報，現世及後世，我今寧可依無害恚、斷害恚耶？
便依無害恚、斷害恚，如是多聞聖弟子依無害恚、斷害恚也。
^n12^m13g居士！多聞聖弟子云何依無憎嫉惱、斷憎嫉惱耶？
多聞聖弟子作是思惟：憎嫉惱者必受惡報，現世及後世，若我憎嫉惱者，便當自害，亦誣謗他，天及諸智梵行者道說我戒，諸方悉當聞我惡名，身壞命終，必至惡處，生地獄中，如是憎嫉惱者受此惡報，現世及後世，我今寧可依無憎嫉惱、斷憎嫉惱耶？
便依無憎嫉惱、斷憎嫉惱，如是多聞聖弟子依無憎嫉惱、斷憎嫉惱也。
^n13^m13h居士！多聞聖弟子云何依無增上慢、斷增上慢耶？
多聞聖弟子作是思惟：增上慢者必受惡報，現世及後世，若我增上慢者，便當自害，亦誣謗他，天及諸智梵行者道說我戒，諸方悉聞我惡名，身壞命終，必至惡處，生地獄中，如是增上慢者受此惡報，現世及後世，我今寧可依無增上慢、斷增上慢耶？
便依無增上慢、斷增上慢，如是多聞聖弟子依無增上慢、斷增上慢也。
^n14^m14是謂聖法、律中有八支斷絕俗事。」
^m15居士問曰：「瞿曇！聖法、律中但是斷俗事？復更有耶？」
^m16世尊答曰：「聖法、律中不但有是斷絕俗事，更有八支斷絕俗事得作證也。」
^m17晡利多居士聞已，便脫白巾，叉手向佛，白曰：
「瞿曇！聖法、律中云何更有八支斷絕俗事得作證耶？」
^m18a世尊答曰：「居士！猶如有狗，飢餓羸乏，至屠牛處，彼屠牛師、屠牛弟子淨摘除肉，擲骨與狗。
狗得骨已，處處咬嚙，破脣缺齒，或傷咽喉，然狗不得以此除飢。
^n15^m18b居士！多聞聖弟子亦復作是思惟：
欲如骨鎖，世尊說欲如骨鎖，樂少苦多，多有災患，當遠離之。
若有此捨離欲、離惡不善之法，謂此一切世間飲食永盡無餘，當修習彼。
^n16^m19居士！猶去村不遠，有小肉臠，墮在露地，或烏或麁，持彼肉去，餘烏鵄鳥競而逐之，於居士意云何？
若此烏鵄不速捨此小肉臠者，致餘烏鵄競而逐耶？」
^m20居士答曰：「唯然，瞿曇！」
^n17^m21「於居士意云何？
若此烏鵄能速捨此小肉臠者，餘烏鵄鳥當復競逐耶？」
^m22居士答曰：「不也，瞿曇！」
^m23「居士！多聞聖弟子亦復作是思惟：
欲如肉臠，世尊說欲如肉臠，樂少苦多，多有災患，當遠離之。
若有此捨離欲、離惡不善之法，謂此一切世間飲食永盡無餘，當修習彼。
^n18^m24居士！猶如有人，手把火炬，向風而行，於居士意云何？
若使此人不速捨者，必燒其手、餘肢體耶？」
^m25居士答曰：「唯然，瞿曇！」
^m26「於居士意云何？
若使此人速捨炬者，當燒其手、餘肢體耶？」
^m27居士答曰：「不也，瞿曇！」
^n19^m28「居士！多聞聖弟子亦復作是思惟：
欲如火炬，世尊說欲如火炬，樂少苦多，多有災患，當遠離之。
若有此捨離欲、離惡不善之法，謂此一切世間飲食永盡無餘，當修習彼。
^n20^m29居士！猶去村不遠，有大火坑，滿其中火，而無煙㷿。
若有人來，不愚不癡，亦不顛倒，自住本心，自由自在，用樂不用苦，甚憎惡苦，用活不用死，甚憎惡死，於居士意云何？
此人寧當入火坑耶？」
^m30居士答曰：「不也，瞿曇！
所以者何？彼見火坑，便作是思惟：
若墮火坑，必死無疑，設不死者，定受極苦。
彼見火坑，便思遠離，願求捨離。」
^n21^m31「居士！多聞聖弟子亦復作是思惟：
欲如火坑，世尊說欲如火坑，樂少苦多，多有災患，當遠離之。
若有此捨離欲、離惡不善之法，謂此一切世間飲食永盡無餘，當修習彼。
^n22^m32居士！猶去村不遠，有大毒蛇，至惡苦毒，黑色可畏。
若有人來，不愚不癡，亦不顛倒，自住本心，自由自在，用樂不用苦，甚憎惡苦，用活不用死，甚憎惡死，於居士意云何？
此人寧當以手授與及餘肢體，作如是說：蜇我蜇我耶？」
^m33居士答曰：「不也，瞿曇！
所以者何？彼見毒蛇，便作是思惟：
若我以手及餘肢體使蛇蜇者，必死無疑。
設不死者，定受極苦。彼見毒蛇，便思遠離，願求捨離。」
^n23^m34「居士！多聞聖弟子亦復作是思惟：
欲如毒蛇，世尊說欲如毒蛇，樂少苦多，多有災患，當遠離之。
若有此捨離欲、離惡不善之法，謂此一切世間飲食永盡無餘，當修習彼。
居士！猶如有人，夢得具足五欲自娛，彼若寤已，都不見一。
居士！多聞聖弟子亦復作是思惟：
欲如夢也，世尊說欲如夢也，樂少苦多，多有災患，當遠離之。
若有此捨離欲、離惡不善之法，謂此一切世間飲食永盡無餘，當修習彼。
^n24^m35居士！猶如有人假借樂具，或宮殿樓閣，或園觀浴池，或象馬車乘，或繒綿被，或指環、臂釧，或香瓔珞頸鉗，或金寶華鬘，或名衣上服，多人見已，而共歎曰：
『如是為善！如是為快！若有財物，應作如是極自娛樂。』
其物主者，隨所欲奪，或教人奪，卽便自奪，或教人奪，多人見已，而共說曰：
『彼假借者，實為欺誑，非是假借。』
所以者何？其物主者，隨所欲奪，或教人奪，卽便自奪，或教人奪。
^n25^m36居士！多聞聖弟子亦復作是思惟：
欲如假借，世尊說欲如假借，樂少苦多，多有災患，當遠離之。
若有此捨離欲、離惡不善之法，謂此一切世間飲食永盡無餘，當修習彼。
^n26^m37居士！猶去村不遠，有大果樹，此樹常多有好美果。
若有人來，飢餓羸乏，欲得食果。彼作是念：
此樹常多有好美果，我飢羸乏，欲得食果，然此樹下無自落果可得飽食及持歸去。
我能緣樹，我今寧可上此樹耶？念已便上。
復有一人來，飢餓羸乏，欲得食果，持極利斧，彼作是念：
此樹常多有好美果，然此樹下無自落果可得飽食及持歸去。
我不能緣樹，我今寧可斫倒此樹耶？卽便斫倒。
於居士意云何？若樹上人不速來下者，樹倒地時，必折其臂、餘肢體耶？」
^m38居士答曰：「唯然，瞿曇！」
^n27^m39「於居士意云何？
若樹上人速來下者，樹倒地時，寧折其臂、餘肢體耶？」
^m40居士答曰：「不也，瞿曇！」
^m41「居士！多聞聖弟子亦復作是思惟：
欲如樹果，世尊說欲如樹果，樂少苦多，多有災患，當遠離之。
若有此捨離欲、離惡不善之法，謂此一切世間飲食永盡無餘，當修習彼。
^n28^m42是謂聖法、律中更有此八支斷絕俗事而得作證。
^m43居士！彼有覺、有觀息，內靜、一心，無覺、無觀，定生喜、樂，得第二禪成就遊。
彼已離喜欲，捨無求遊，正念正智而身覺樂，謂聖所說、聖所捨、念、樂住、空，得第三禪成就遊。
彼樂滅、苦滅，喜、憂本已滅，不苦不樂、捨、念、清淨，得第四禪成就遊。
^n29^m44彼已如是定心清淨，無穢無煩，柔軟善住，得不動心，修學漏盡智通作證。
彼知此苦如真，知此苦集、知此苦滅、知此苦滅道如真；
知此漏如真，知此漏集、知此漏滅、知此漏滅道如真。
彼如是知、如是見，欲漏心解脫，有漏、無明漏心解脫，解脫已便知解脫：
生已盡，梵行已立，所作已辦，不更受有，知如真。」
^n30^m45說此法時，晡利多居士遠塵離垢，諸法法眼生。
於是，晡利多居士見法得法，覺白淨法，斷疑度惑，更無餘尊，不復由他，無有猶豫，已住果證，於世尊法得無所畏，稽首佛足，白曰：
「世尊！我今自歸於佛、法及比丘眾，唯願世尊受我為優婆塞！
從今日始，終身自歸，乃至命盡。
^m46世尊！我本著白淨衣，白巾裹頭，拄杖執蓋，及著俗屣，從園至園，從觀至觀，從林至林，遍遊行彷徉，若見諸沙門、梵志者，便作是語：
『諸賢！我離俗、斷俗，捨諸俗事。』
彼諸沙門、梵志濡軟柔和，語我言：
『唯然，賢晡利多離俗、斷俗，捨諸俗事。』
世尊！我於爾時，彼實無智安著智處，實無智祠，又無智食，實無智，奉事如智慧人。
世尊！我從今日，諸比丘眾及世尊弟子，此實有智，安著智慧處，實有智祠，又有智食，實有智，奉事智慧人也。
世尊！我今再自歸佛、法及比丘眾，唯願世尊受我為優婆塞！
從今日始，終身自歸，乃至命盡。
世尊！我本所信敬重外道沙門、梵志者，從今日斷。
世尊！我今三自歸佛、法及比丘眾，唯願世尊受我為優婆塞！
從今日始，終身自歸，乃至命盡。」
^n31^m47佛說如是，晡利多居士及諸比丘聞佛所說，歡喜奉行。
^ck204
（二○四）羅摩經^n1^m1我聞如是：
^m2一時，佛遊舍衛國，在於東園鹿子母堂。
^m3爾時，世尊則於晡時從燕坐起，堂上來下，告尊者阿難：
「我今共汝至阿夷羅婆提河浴。」
^m4尊者阿難白曰：「唯然。」
^m5尊者阿難執持戶鑰，遍詣諸屋而彷徉，見諸比丘，便作是說：
「諸賢！可共詣梵志羅摩家。」
^n2^m6諸比丘聞已，便共往詣梵志羅摩家。
^m7世尊將尊者阿難往至阿夷羅婆提河，脫衣岸上，便入水浴。
浴已還出，拭體著衣。
^m8爾時，尊者阿難立世尊後，執扇扇佛，於是，尊者阿難叉手向佛，白曰：
「世尊！梵志羅摩家極好整頓，甚可愛樂，唯願世尊以慈愍故，往至梵志羅摩家！」
^n3^m9世尊為尊者阿難默然而受，於是世尊將尊者阿難往至梵志羅摩家。
^m10爾時，梵志羅摩家，眾多比丘集坐說法，佛住門外，待諸比丘說法訖竟。
^m11眾多比丘尋說法訖，默然而住，世尊知已，謦欬敲門，諸比丘聞，卽往開門，世尊便入梵志羅摩家，於比丘眾前敷座而坐，問曰：
「諸比丘向說何等？以何事故集坐在此？」
^m12時，諸比丘答曰：「世尊！向者說法，以此法事，集坐在此。」
^n4^m13世尊歎曰：「善哉！善哉！比丘集坐當行二事，一曰說法，二曰默然。
所以者何？我亦為汝說法，諦聽！諦聽！善思念之。」
^m14時，諸比丘白曰：「唯然，當受教聽。」
^m15佛言：「有二種求，一曰聖求，二曰非聖求。
^n5^m16a云何非聖求？
^m16b有一實病法、求病法，實老法、死法、愁憂慼法，實穢汙法、求穢汙法。
^m16c云何實病法、求病法？
云何病法耶？兒子、兄弟是病法也。
象馬、牛羊、奴婢、錢財、珍寶、米穀是病害法。
眾生於中觸染貪著，憍卽受入，不見災患，不見出要，而取用之。
^m16d云何老法、死法、愁憂慼法、穢汙法耶？
兒子、兄弟是穢汙法。
象馬、牛羊、奴婢、錢財、珍寶、米穀是穢汙害法。
眾生於中染觸貪著，憍卽受入，不見災患，不見出要，而取用之。
^n6^m16e彼人欲求無病無上安隱涅槃，得無病無上安隱涅槃者，終無是處。
^m16f求無老、無死、無愁憂慼、無穢汙無上安隱涅槃，得無老、無死、無愁憂慼、無穢汙無上安隱涅槃者，終無是處。
^m16g是謂非聖求。
^m17a云何聖求耶？
^m17b有一作是念：我自實病法，無辜求病法。
我自實老法、死法、愁憂慼法、穢汙法，無辜求穢汙法，我今寧可求無病無上安隱涅槃，求無老、無死、無愁憂慼、無穢汙法無上安隱涅槃。
^n7^m17c彼人便求無病無上安隱涅槃，得無病無上安隱涅槃者，必有是處。
^m17d求無老、無死、無愁憂慼、無穢汙無上安隱涅槃，得無老、無死、無愁憂慼、無穢汙無上安隱涅槃者，必有是處。
^m17e〔是謂聖求。〕
^m18我本未覺無上正盡覺時，亦如是念：
我自實病法，無辜求病法；
我自實老法、死法、愁憂慼法、穢汙法，無辜求穢汙法，我今寧可求無病無上安隱涅槃，求無老、無死、無愁憂慼、無穢汙無上安隱涅槃耶？
^n8^m19我時年少童子，清淨青髮，盛年年二十九，爾時極多樂戲，莊飾遊行。
我於爾時，父母啼哭，諸親不樂。我剃除鬚髮，著袈裟衣，至信、捨家、無家、學道，護身命清淨，護口、意命清淨。
^n9^m20a我成就此戒身已，欲求無病無上安隱涅槃，無老、無死、無愁憂慼、無穢汙無上安隱涅槃故，更往阿羅羅伽羅摩所，問曰：
『阿羅羅！我欲於汝法行梵行，為可爾不？』
阿羅羅答我曰：『賢者！我無不可，汝欲行便行。』
我復問曰：『阿羅羅！云何汝此法自知自覺自作證耶？』
阿羅羅答我曰：『賢者！
我度一切識處，得無所有處成就遊，是故我法自知自覺自作證。』
^n10^m20b我復作是念：不但阿羅羅獨有此信，我亦有此信；
不但阿羅羅獨有此精進，我亦有此精進；
不但阿羅羅獨有此慧，我亦有此慧。
阿羅羅於此法自知自覺自作證，我欲證此法故，便獨住遠離、空安靜處，心無放逸，修行精勤。
^n11^m20c我獨住遠離、空安靜處，心無放逸，修行精勤已，不久得證彼法。
證彼法已，復往詣阿羅羅伽羅摩所，問曰：
『阿羅羅！此法自知自覺自作證，謂度一切無量識處，得無所有處成就遊耶？』
阿羅羅伽羅摩答我曰：『賢者！
我是法自知自覺自作證，謂度無量識處，得無所有處成就遊。』
阿羅羅伽羅摩復語我曰：
『賢者！是為如我此法作證，汝亦然；
如汝此法作證，我亦然。
賢者！汝來共領此眾。』
^n12^m20d是為阿羅羅伽羅摩師處，我與同等，最上恭敬、最上供養、最上歡喜。
^m20e我復作是念：此法不趣智，不趣覺，不趣涅槃，我今寧可捨此法，更求無病無上安隱涅槃，求無老、無死、無愁憂慼、無穢汙無上安隱涅槃。
^m21a我鉢捨此法，便求無病無上安隱涅槃，求無老、無死、無愁憂慼、無穢汙無上安隱涅槃已，往詣鬱陀羅羅摩子所，問曰：
『鬱陀羅！我欲於汝法中學，為可爾不？』
鬱陀羅羅摩子答我曰：『賢者！我無不可，汝欲學便學。』
我復問曰：『鬱陀羅！汝父羅摩自知自覺自作證何等法耶？』
鬱陀羅羅摩子答我曰：『賢者！
度一切無所有處，得非有想非無想處成就遊。
賢者！我父羅摩自知自覺自作證，謂此法也。』
^n13^m21b我復作是念：不但羅摩獨有此信，我亦有此信；
不但羅摩獨有此精進，我亦有此精進；
不但羅摩獨有此慧，我亦有此慧。
羅摩自知自覺自作證此法，我何故不得自知自覺自作證此法耶？
我欲證此法故，便獨住遠離、空安靜處，心無放逸，修行精勤。
^n14^m21c我獨住遠離、空安靜處，心無放逸，修行精勤已，不久得證彼法。
證彼法已，復往鬱陀羅羅摩子所，問曰：
『鬱陀羅！汝父羅摩，是法自知自覺自作證，謂度一切無所有處，得非有想非無想處成就遊耶？』
鬱陀羅羅摩子答我曰：
『賢者！我父羅摩，是法自知自覺自作證，謂度一切無所有處，得非有想非無想處成就遊。』
鬱陀羅復語我曰：『如我父羅摩此法作證，汝亦然；
如汝此法作證，我父亦然。
賢者！汝來共領此眾。』
^n15^m21d鬱陀羅羅摩子同師處，我亦如師，最上恭敬、最上供養、最上歡喜。
^m21e我復作是念：此法不趣智，不趣覺，不趣涅槃，我今寧可捨此法，更求無病無上安隱涅槃，求無老、無死、無愁憂慼、無穢汙無上安隱涅槃。
^m22a我鉢捨此法，便求無病無上安隱涅槃，求無老、無死、無愁憂慼、無穢汙無上安隱涅槃已，往象頂山南，鬱鞞羅梵志村，名曰斯那，於彼中地至可愛樂，山林鬱茂，尼連禪河清流盈岸。
^n16^m22b我見彼已，便作是念：此地至可愛樂，山林鬱茂，尼連禪河清流盈岸，若族姓子欲有學者，可於中學，我亦當學，我今寧可於此中學。
卽便持草往詣覺樹，到已布下敷尼師檀，結跏趺坐，要不解坐，至得漏盡。
^n17^m22c我便不解坐，至得漏盡。
我求無病無上安隱涅槃，便得無病無上安隱涅槃；
求無老、無死、無愁憂慼、無穢汙無上安隱涅槃，便得無老、無死、無愁憂慼、無穢汙無上安隱涅槃。
生知生見，定道品法，生已盡，梵行已立，所作已辦，不更受有，知如真。
^n18^m23a我初覺無上正盡覺已，便作是念：
我當為誰先說法耶？我復作是念：我今寧可為阿羅羅伽摩先說法耶？
爾時有天，住虛空中，而語我曰：
『大仙人！當知阿羅羅伽摩彼命終來至今七日。』
我亦自知阿羅羅伽摩其命終來得今七日。
^n19^m23b我復作是念：阿羅羅伽摩，彼人長衰不聞此法，若聞此者，速知法次法。
^m24a我初覺無上正盡覺已，作如是念：
我當為誰先說法耶？我復作是念：我今寧可為鬱陀羅羅摩子先說法耶？
天復住空，而語我曰：『大仙人！
當知鬱陀羅羅摩子命終已來二七日也。』
我亦自知鬱陀羅羅摩子命終已來二七日也。
^n20^m24b我復作是念：鬱陀羅羅摩子，彼人長衰不聞此法，若聞法者，速知法次法。
^m25a我初覺無上正盡覺已，作如是念：
我當為誰先說法耶？我復作是念：昔五比丘為我執勞，多所饒益，我苦行時，彼五比丘承事於我，我今寧可為五比丘先說法耶？
我復作是念：昔五比丘今在何處？
^n21^m25b我以清淨天眼出過於人，見五比丘在波羅㮈仙人住處鹿野園中。
我隨住覺樹下，攝衣持鉢，往波羅㮈加尸都邑。
^m26a爾時，異學優陀遙見我來，而語我曰：
『賢者瞿曇！諸根清淨，形色極妙，面光照耀。
賢者瞿曇！師為是誰？從誰學道？為信誰法？』
^m26b我於爾時卽為優陀說偈答曰：
我最上最勝，不著一切法；諸愛盡解脫，自覺誰稱師？
無等無有勝，自覺無上覺；如來天人師，普知成就力。
^n22^m27a優陀問我曰：『賢者瞿曇！自稱勝耶？』
^m27b我復以偈而答彼曰：勝者如是有，謂得諸漏盡；我害諸惡法，優陀故我勝。
^m28a優陀復問我曰：『賢者瞿曇！欲至何處？』
^m28b我時以偈而答彼曰：我至波羅㮈，擊妙甘露鼓；
轉無上法輪，世所未曾轉。
^m29a優陀語我曰：『賢者瞿曇！或可有是。』
如是語已，卽彼邪道徑便還去。
^n23^m29b我自往至仙人住處鹿野園中。
^m30時，五比丘遙見我來，各相約敕而立制曰：
『諸賢！當知此沙門瞿曇來，多欲多求，食妙飲食，好粳糧飯，及麨酥蜜，麻油塗體，今復來至，汝等但坐，慎莫起迎，亦莫作禮，豫留一座，莫請令坐。到已語曰：
卿！欲坐者，自隨所欲。』
^m31我時往至五比丘所，時，五比丘於我不堪極妙威德，卽從座起，有持衣鉢者，有敷床者，有取水者，欲洗足者。
^n24^m32我作是念：此愚癡人！何無牢固，自立制度還違本要？
我知彼已，坐五比丘所敷之座。
^m33時，五比丘呼我姓字，及卿於我，我語彼曰：
『五比丘！我如來、無所著、正盡覺，汝等莫稱我本姓字，亦莫卿我。
所以者何？我求無病無上安隱涅槃，得無病無上安隱涅槃；
我求無老、無死、無愁憂慼、無穢汙無上安隱涅槃，得無老、無死、無愁憂慼、無穢汙無上安隱涅槃。
生知生見，定道品法，生已盡，梵行已立，所作已辦，不更受有，知如真。』
^n25^m34彼語我曰：『卿瞿曇！本如是行，如是道跡，如是苦行，尚不能得人上法差降聖知聖見，況復今日多欲多求，食妙飲食，好粳糧飯，及麨酥蜜，麻油塗體耶？』
^n26^m35我復語曰：『五比丘！汝等本時見我如是諸根清淨，光明照耀耶？』
^m36時，五比丘復答我曰：『本不見卿諸根清淨，光明照耀。
卿瞿曇！今諸根清淨，形色極妙，面光照耀。』
^m37我於爾時即告彼曰：『五比丘！當知有二邊行，諸為道者所不當學。
一曰著欲樂下賤業凡人所行，二曰自煩自苦，非賢聖法，無義相應。
五比丘！捨此二邊，有取中道，成明成智，成就於定，而得自在，趣智趣覺，趣於涅槃，謂八正道，正見……乃至正定，是謂為八。』
^n27^m38意欲隨順教五比丘，教化二人，三人乞食，三人持食來，足六人食。
教化三人，二人乞食，二人持食來，足六人食。
^m39我如是教，如是化彼，求無病無上安隱涅槃，得無病無上安隱涅槃；
求無老、無死、無愁憂慼、無穢汙無上安隱涅槃，得無老、無死、無愁憂慼、無穢汙無上安隱涅槃。
生知生見，定道品法，生已盡，梵行已立，所作已辦，不更受有，知如真。』
^n28^m40於是，世尊復告彼曰：『五比丘！有五欲功德可愛、可樂、可意所念，善欲相應。
云何為五？眼知色，耳知聲，鼻知香，舌知味，身知觸。
^m41a五比丘！愚癡凡夫而不多聞，不見善友，不知聖法，不御聖法。
彼觸染貪著，憍卽受入，不見災患，不見出要，而取用之。
當知彼隨弊魔，自作弊魔，墮弊魔手，為魔網纏，魔罥所罥，不脫魔罥。
^n29^m41b五比丘！猶如野鹿，為罥所罥，當知彼隨獵師，自作獵師，墮獵師手，為獵師網纏，獵師來已，不能得脫。
^m41c如是，五比丘！愚癡凡夫而不多聞，不見善友，不知聖法，不御聖法。
彼於此五欲功德觸染貪著，憍卽受入，不見災患，不見出要，而取用之。
當知彼隨弊魔，自作弊魔，墮弊魔手，為魔網纏，魔罥所罥，不脫魔罥。
^n30^m42a五比丘！多聞聖弟子見善知識，而知聖法，又御聖法。
彼於此五欲功德，不觸、不染、不貪、不著，亦不憍慠、不受入，見災患，見出要，而取用之。
當知彼不隨弊魔，不自作魔，不墮魔手，不為魔網所纏，不為魔罥所罥，便解脫魔罥。
^n31^m42b五比丘！猶如野鹿得脫於罥，當知彼不隨獵師，不自作獵師，不墮獵師手，不為獵師網所纏，獵師來已，則能得脫。
^m42c如是，五比丘！多聞聖弟子見善知識而知聖法，又御聖法，彼於此五欲功德，不觸、不染、不貪、不著，亦不憍慠、不受入，見災患，見出要，而取用之。
當知彼不隨弊魔，不自作魔，不墮魔手，不為魔網所纏，不為魔罥所罥，便解脫魔罥。
^n32^m43a五比丘！若時如來出興于世，無所著、等正覺、明行成為、善逝、世間解、無上士、道法御、天人師，號佛、眾祐，彼斷……乃至五蓋、心穢、慧羸，離欲、離惡不善之法，……至得第四禪成就遊。
^n33^m43b彼如是定心清淨，無穢無煩，柔軟善住，得不動心，修學漏盡智通作證。
彼知此苦如真，知此苦集、知此苦滅、知此苦滅道如真；
知此漏如真，知此漏集、知此漏滅、知此漏滅道如真。
^n34^m44a彼如是知、如是見，欲漏心解脫，有漏、無明漏心解脫，解脫已便知解脫：
生已盡，梵行已立，所作已辦，不更受有，知如真。
彼於爾時自在行、自在住、自在坐、自在臥。
所以者何？彼自見無量惡不善法盡，是故彼自在行、自在住、自在坐、自在臥。
^n35^m44b五比丘！猶如無事無人民處，彼有野鹿，自在行、自在住、自在坐、自在臥。
所以者何？彼野鹿不在獵師境界，是故自在行、自在住、自在坐、自在臥。
^m44c如是，五比丘！比丘漏盡得無漏，心解脫、慧解脫，自知自覺自作證成就遊：
生已盡，梵行已立，所作已辦，不更受有，知如真。
彼於爾時自在行、自在住、自在坐、自在臥。
所以者何？彼自見無量惡不善法盡，是故彼自在行、自在住、自在坐、自在臥。
^n36^m45五比丘！是說無餘解脫，是說無病無上安隱涅槃，是說無老、無死、無愁憂慼、無穢汙無上安隱涅槃。』」
^m46佛說如是，尊者阿難及諸比丘聞佛所說，歡喜奉行。
^ck205
（二○五）五下分結經^n1^m1我聞如是︰
^m2一時，佛遊舍衛國，在勝林給孤獨園。
^m3爾時，世尊告諸比丘：「我曾說五下分結，汝等受持耶？」
諸比丘默然不答。
^m4世尊復再三告諸比丘：「我曾說五下分結，汝等受持耶？」
諸比丘亦再三默然不答。
^m5爾時，尊者鬘童子在彼眾中，於是，尊者鬘童子卽從座起，偏袒著衣，叉手向佛，白曰：
「世尊曾說五下分結，我受持之。」
^n2^m6世尊問曰：「鬘童子！我曾說五下分結，汝等受持耶？」
^m7尊者鬘童子答曰：「世尊曾說欲初下分結，是我受持；
恚、身見、戒取、疑，世尊說第五下分結，是我受持。」
^m8世尊訶曰：「鬘童子！汝云何受持我說五下分結？鬘童子！
汝從何口受持我說五下分結耶？鬘童子！
非為眾多異學來，以嬰孩童子責數喻詰責汝耶？
鬘童子！嬰孩幼小，柔軟仰眠，意無欲想，況復欲心纏住耶？
然彼性使故，說欲使。
鬘童子！嬰孩幼小，柔軟仰眠，無眾生想，況復恚心纏住耶？
然彼性使故，說恚使。
鬘童子！嬰孩幼小，柔軟仰眠，無自身想，況復身見心纏住耶？
然彼性使故，說身見使。
鬘童子！嬰孩幼小，柔軟仰眠，無有戒想，況復戒取心纏住耶？
然彼性使故，說戒取使。
鬘童子！嬰孩幼小，柔軟仰眠，無有法想，況復疑心纏住耶？
然彼性使故，說疑使。
鬘童子！非為眾多異學來，以此嬰孩童子責數喻詰責汝耶？」
^n3^m9於是，尊者鬘童子為世尊面訶責已，內懷憂慼，低頭默然，失辯無言，如有所伺。
^m10彼時，世尊面前訶責鬘童子已，默然而住。
^m11爾時，尊者阿難立世尊後，執扇扇佛，於是，尊者阿難叉手向佛，白曰：
「世尊！今正是時。善逝！今正是時。
若世尊為諸比丘說五下分結者，諸比丘從世尊聞已，善受善持。」
^n4^m12世尊告曰：「阿難！諦聽！善思念之。」
^m13尊者阿難白曰：「唯然，當受教聽。」
^m14a佛言：「阿難！或有一為欲所纏，欲心生已，不知捨如真。
彼不知捨如真已，欲轉熾盛，不可制除，是下分結。
^m14b阿難！或有一為恚所纏，恚心生已，不知捨如真。
彼不知捨如真已，恚轉熾盛，不可制除，是下分結。
^n5^m14c阿難！或有一為身見所纏，身見心生已，不知捨如真。
彼不知捨如真已，身見轉盛，不可制除，是下分結。
^m14d阿難！或有一為戒取所纏，戒取心生已，不知捨如真。
彼不知捨如真已，戒取轉盛，不可制除，是下分結。
^n6^m14e阿難！或有一為疑所纏，疑心生已，不知捨如真。
彼不知捨如真已，疑轉熾盛，不可制除，是下分結。
^m15阿難！若依道、依跡，斷五下分結；
彼不依此道、不依此跡，斷五下分結者，終無是處。
阿難！猶如有人欲得求實，為求實故，持斧入林。
彼人見樹成就根、莖、枝、葉及實，彼人不截根、莖，得實歸者，終無是處。
如是，阿難！若依道、依跡，斷五下分結；
不依此道、不依此跡，斷五下分結者，終無是處。
^n7^m16阿難！若依道、依跡，斷五下分結；
彼依此道、依此跡，斷五下分結者，必有是處。
阿難！猶如有人欲得求實，為求實故，持斧入林。
彼人見樹成就根、莖、枝、葉及實，彼人截根、莖，得實歸者，必有是處。
如是，阿難！若依道、依跡，斷五下分結；
依此道、依此跡，斷五下分結者，必有是處。
^n8^m17阿難！依何道、依何跡，斷五下分結？
a阿難！或有一不為欲所纏，若生欲纏，卽知捨如真；
彼知捨如真已，彼欲纏便滅。
b阿難！或有一不為恚所纏，若生恚纏，卽知捨如真；
彼知捨如真已，彼恚纏便滅。
c阿難！或有一不為身見所纏，若生身見纏，卽知捨如真；
彼知捨如真已，彼身見纏便滅。
d阿難！或有一不為戒取所纏，若生戒取纏，卽知捨如真。
彼知捨如真已，彼戒取便滅。
e阿難！或有一不為疑所纏，若生疑纏，卽知捨如真；
彼知捨如真已，彼疑纏便滅。
阿難！依此道、依此跡，斷五下分結。
^n9^m18a阿難！猶恒伽河，其水溢岸，若有人來彼岸，有事欲得度河。彼作是念：
此恒伽河，其水溢岸，我於彼岸有事欲度，身無有力令我安隱浮至彼岸。
阿難！當知彼人無力。
^n10^m18b如是，阿難！若有人覺、滅、涅槃，其心不向而不清淨，不住解脫，阿難！
當知此人如彼羸人無有力也。
^m19a阿難！猶恒伽河，其水溢岸，若有人來彼岸，有事欲得度河。彼作是念：
此恒伽河，其水溢岸，我於彼岸有事欲度，身今有力令我安隱浮至彼岸。
阿難！當知彼人有力。
^n11^m19b如是，阿難！若有人覺、滅、涅槃，心向清淨而住解脫，阿難！
當知此人如彼有力人。
^m20a阿難！猶如山水，甚深極廣，長流駛疾，多有所漂，其中無船，亦無橋梁。
或有人來彼岸，有事則便求度，彼求度時而作是念：
今此山水甚深極廣，長流駛疾，多有所漂，其中無船，亦無橋梁而可度者，我於彼岸有事欲度，當以何方便令我安隱至彼岸耶？復作是念：
我今寧可於此岸邊收聚草木，縛作椑栰，乘之而度。
彼便岸邊收聚草木，縛作椑栰，乘之而度，安隱至彼。
^n12^m20b如是，阿難！若有比丘攀緣厭離，依於厭離，住於厭離，止息身惡故，心入離、定故，離欲、離惡不善之法，有覺、有觀，離生喜、樂，得初禪成就遊。
彼依此處，觀覺興衰；彼依此處，觀覺興衰已，住彼必得漏盡。
設住彼不得漏盡者，必當昇進得止息處。
^n13^m21a云何昇進得止息處？
彼覺、觀已息，內靜、一心，無覺、無觀，定生喜、樂，得第二禪成就遊。
彼依此處，觀覺興衰；彼依此處，觀覺興衰已，住彼必得漏盡。
設住彼不得漏盡者，必當昇進得止息處。
^n14^m21b云何昇進得止息處？
彼離於喜欲，捨無求遊，正念正智而身覺樂，謂聖所說、聖所捨、念、樂住、空，得第三禪成就遊。
彼依此處，觀覺興衰；彼依此處，觀覺興衰已，住彼必得漏盡。
設住彼不得漏盡者，必當昇進得止息處。
^n15^m21c云何昇進得止息處？
彼樂滅、苦滅，喜、憂本已滅，不苦不樂、捨、念、清淨，得第四禪成就遊。
彼依此處，觀覺興衰；彼依此處，觀覺興衰已，住彼必得漏盡。
設住彼不得漏盡者，必當昇進得止息處。
^n16^m21d云何昇進得止息處？
彼度一切色想，滅有礙想，不念若干想，無量空，是無量空處成就遊。
彼依此處，觀覺興衰。彼依此處，觀覺興衰已，住彼必得漏盡。
設住彼不得漏盡者，必當昇進得止息處。
^n17^m21e云何昇進得止息處？
彼度一切無量空處，無量識，是無量識處成就遊。
彼依此處，觀覺興衰；彼依此處，觀覺興衰已，住彼必得漏盡。
設住彼不得漏盡者，必當昇進得止息處。
^n18^m21f云何昇進得止息處？
彼度一切無量識處，無所有，是無所有處成就遊。
彼若有所覺，或樂或苦，或不苦不樂。
彼觀此覺無常，觀興衰、觀無欲、觀滅、觀斷、觀捨。
彼如是觀此覺無常，觀興衰、觀無欲、觀滅、觀斷、觀捨已，便不受此世。
不受此世已，便不恐怖。因不恐怖，便般涅槃，生已盡，梵行已立，所作已辦，不更受有，知如真。
^n19^m22猶去村不遠，有大芭蕉，若人持斧破芭蕉樹，破作片，破為十分，或作百分。
破為十分，或作百分已，便擗葉葉，不見彼節，況復實耶？
^m23阿難！如是比丘若有所覺，或樂或苦，或不苦不樂。
彼觀此覺無常，觀興衰、觀無欲、觀滅、觀斷、觀捨。
彼如是觀此覺無常，觀興衰、觀無欲、觀滅、觀斷、觀捨已，便不受此世。
不受此世已，便不恐怖。因不恐怖已，便般涅槃，生已盡，梵行已立，所作已辦，不更受有，知如真。」
^n20^m24於是，尊者阿難叉手向佛，白曰：
「世尊！甚奇！甚特！世尊為諸比丘依依立依，說捨離漏，說過度漏，然諸比丘不速得無上，謂畢究竟盡。」
^m25世尊告曰：「如是，阿難！
如是，阿難！甚奇！甚特！我為諸比丘依依立依，說捨離漏，說過度漏，然諸比丘不速得無上，謂畢究竟盡。
所以者何？人有勝如故，修道便有精麁。
修道有精麁故，人便有勝如。阿難！
是故我說人有勝如。」
^n21^m26佛說如是，尊者阿難及諸比丘聞佛所說，歡喜奉行。
^ck206
（二○六）心穢經^n1^m1我聞如是︰
^m2一時，佛遊舍衛國，在勝林給孤獨園。
^m3爾時，世尊告諸比丘：「若比丘、比丘尼不拔心中五穢，不解心中五縛者，是為比丘、比丘尼說必退法。
^m4云何不拔心中五穢？
或有一疑世尊，猶豫、不開意、不解意、意不靜。
若有一疑世尊，猶豫、不開意、不解意、意不靜者，是謂不拔第一心穢，謂於世尊也。
如是法、戒、教，若有諸梵行，世尊所稱譽，彼便責數、輕易、觸嬈、侵害，不開意、不解意、意不靜，是謂第五不拔心中穢，謂於梵行也。
^n2^m5云何不解心中五縛？
1或有一身不離染、不離欲、不離愛、不離渴。
若有身不離染、不離欲、不離愛、不離渴者，彼心不趣向，不靜、不住、不解，自方便斷燕坐。
若有此心不趣向，不靜、不住、不解，自方便斷燕坐者，是謂第一不解心縛，謂身也。
2復次，於欲不離染、不離欲、不離愛、不離渴。
若有於欲不離染、不離欲、不離愛、不離渴者，彼心不趣向，不靜、不住、不解，自方便斷燕坐。
若有此心不趣向，不靜、不住、不解，自方便斷燕坐者，是謂第二不解心縛，謂欲也。
3復次，有一所說聖義相應，柔軟無疑蓋，謂說戒、說定、說慧、說解脫、說解脫知見、說損、說不聚會、說少欲、說知足、說斷、說無欲、說滅、說燕坐、說緣起。
如是比丘，沙門所說者，彼心不趣向，不靜、不住、不解，自方便斷燕坐。
若有此心不趣向，不靜、不住、不解，自方便斷燕坐者，是謂第三不解心縛，謂說也。
4復次，數道俗共會，掉亂、憍慠、不學問。
若有數道俗共會，掉亂、憍慠、不學問者，彼心不趣向，不靜、不住、不解，自方便斷燕坐。
若此心不趣向，不靜、不住、不解，自方便斷燕坐者，是謂第四不解心縛，謂聚會也。
5復次，少有所得故，於其中間住，不復求昇進。
若有少所得故，於其中間住，不復求昇進者，彼心不趣向，不靜、不住、不解，自方便斷燕坐。
若此心不趣向，不靜、不住、不解，自方便斷燕坐者，是謂第五不解心縛，謂昇進也。
若有比丘、比丘尼不拔此心中五穢，及不解此心中五縛者，是謂比丘、比丘尼必退法也。
若有比丘、比丘尼善拔心中五穢，善解心中五縛者，是謂比丘、比丘尼清淨法。
^n3^m6云何善拔心中五穢？
或有一不疑世尊，不猶豫、開意、意解、意靜。
若有不疑世尊，不猶豫、開意、意解、意靜者，是謂第一善拔心中穢，謂於世尊也。
如是法、戒、教，若有梵行，世尊所稱譽，彼不責數、不輕易、不觸嬈、不侵害，開意、意解、意靜，是謂第五善拔心中穢，謂於梵行也。
^m7云何解心中五縛？
1或有一身離染、離欲、離愛、離渴。
若有身離染、離欲、離愛、離渴者，彼心趣向，靜、住、解，自方便斷燕坐。
若有此心趣向，靜、住、解，自方便斷燕坐者，是謂第一解心中縛，謂身也。
2復次，於欲離染、離欲、離愛、離渴。
若有於欲離染、離欲、離愛、離渴者，彼心趣向，靜、住、解，自方便斷燕坐。
若有此心趣向，靜、住、解，自方便斷燕坐者，是謂第二解心中縛，謂欲也。
3復次，有一所說，聖義相應，柔軟無疑蓋，謂說戒、說定、說慧、說解脫、說解脫知見、說損、說不聚會、說少欲、說知足、說斷、說無欲、說滅、說燕坐、說緣起，如是比丘，沙門所說者，彼心趣向，靜、住、解，自方便斷燕坐。
若有此心趣向，靜、住、解，自方便斷燕坐者，是謂第三解心中縛，謂說也。
4復次，不數道俗共會，不掉亂、不憍慠學問。
若有不數道俗共會，不掉亂、不憍慠學問者，彼心趣向，靜、住、解，自方便斷燕坐。
若有此心趣向，靜、住、解，自方便斷燕坐者，是謂第四解心中縛，謂不聚會也。
5復次，少有所得故，於其中間不住，復求昇進。
若有少所得故，於其中間不住，復求昇進者，彼心趣向，靜、住、解，自方便斷燕坐。
若此心趣向，靜、住、解，自方便斷燕坐者，是謂第五解心中縛，謂昇進也。
^n4^m8若有比丘、比丘尼善拔此心中五穢，及善解此心中五縛者，是謂比丘、比丘尼清淨法。
彼住此十支已，復修習五法。云何為五？
^m9修欲定心成就斷如意足，依離、依無欲、依滅、依捨，趣向非品。
修精進定、心定、思惟定成就斷如意足，依離、依無欲、依滅、依捨，趣向非品，堪任第五。
^n5^m10a彼成就此堪任等十五法，成就自受者，必知必見，必正盡覺，至甘露門，近住涅槃，我說無不至涅槃。
^m10b猶如雞生十卵，或十二，隨時覆蓋，隨時溫暖，隨時看視。
雞設有放逸者，彼中或雞子以㭰以足，啄破其卵，自安隱出者，彼為第一。
^n6^m10c如是比丘成就此堪任等十五法自受者，必知必見，必正盡覺，必至甘露門，近住涅槃，我說無不得涅槃。」
^m11佛說如是，彼諸比丘聞佛所說，歡喜奉行。
^ck207
（二○七）箭毛經（上）^n1^m1我聞如是︰
^m2一時，佛遊王舍城，在竹林迦蘭哆園，與大比丘眾俱，千二百五十人而受夏坐。
^m3爾時，世尊過夜平旦，著衣持鉢，入王舍城而行乞食。
行乞食已，收舉衣鉢，澡洗手足，以尼師檀著於肩上，往至孔雀林異學園中。
^m4爾時，孔雀林異學園中有一異學，名曰箭毛，名德宗主，眾人所師，有大名譽，眾所敬重，領大徒眾，五百異學之所尊也。
^n2^m5彼在大眾喧鬧嬈亂，放高大音聲，說種種畜生之論，謂論王、論賊、論鬪、論食、論衣服、論婦人、論童女、論淫女、論世間、論空野、論海中、論國人民。
彼共集坐論如是比畜生之論。
^n3^m6異學箭毛遙見佛來，敕己眾曰：
「汝等默然住，彼沙門瞿曇來，彼眾默然，常樂默然，稱說默然，彼若見此眾默然者，或來相見。」
異學箭毛令眾默然已，自默然住。
^n4^m7世尊往詣異學箭毛所，異學箭毛即從座起，偏袒著衣，叉手向佛，白曰：
「善來，沙門瞿曇！沙門瞿曇久不來此，願坐此座。」
^m8世尊便坐異學箭毛所敷之座，異學箭毛則與世尊共相問訊，卻坐一面。
^n5^m9世尊問曰：「優陀夷！向論何等？以何事故共集坐此？」
^m10異學箭毛答曰：「瞿曇！且置此論，此論非妙。
沙門瞿曇欲聞此論，後聞不難。」
^m11世尊如是再三問曰：「優陀夷！向論何等？以何事故共集坐此？」
^m12異學箭毛亦再三答曰：「瞿曇！且置此論，此論非妙。
沙門瞿曇欲聞此論，後聞不難。沙門瞿曇若至再三，其欲聞者，今當說之。
瞿曇！我等與拘薩羅國眾多梵志，悉共集坐拘薩羅學堂，說如是論：
^n6^m13鴦伽摩竭陀國人有大善利，鴦伽摩竭陀國人得大善利，如此大福田眾在王舍城共受夏坐，謂不蘭迦葉。所以者何？
a瞿曇！不蘭迦葉名德宗主，眾人所師，有大名譽，眾所敬重，領大徒眾，五百異學之所尊也，於此王舍城共受夏坐。
b如是摩息迦利瞿舍利子、娑若鞞羅遲子、尼揵親子、波復迦栴、阿夷哆雞舍劍婆利，瞿曇！
阿夷哆雞舍劍婆利名德宗主，眾人所師，有大名譽，眾所敬重，領大徒眾，五百異學之所尊也，於此王舍城共受夏坐。
c向者亦論沙門瞿曇，此沙門瞿曇名德宗主，眾人所師，有大名譽，眾所敬重，領大比丘眾，千二百五十人之所尊也，亦在此王舍城共受夏坐。
^n7^m14瞿曇！我等復作是念：今此諸尊沙門、梵志，誰為弟子所恭敬、尊重、供養、奉事耶？
非為弟子法罵所罵，亦無弟子難師：
此一向不可、不相應，不等說已，便捨而去。
a瞿曇！我等復作是念：
此不蘭迦葉不為弟子所恭敬、尊重、供養、奉事，為弟子法罵所罵，眾多弟子難師：
此不可，此不相應，此不等說已，便捨而去。
瞿曇！昔時不蘭迦葉數在弟子眾舉手大喚：
『汝等可住，無有人來問汝等事，人問我事，汝等不能斷此事，我能斷此事。』
而弟子於其中間更論餘事，不待師說事訖。
瞿曇！我等復作是念：如是此不蘭迦葉不為弟子所恭敬、尊重、供養、奉事，為弟子法罵所罵，眾多弟子難師：
此不可，此不相應，此不等說已，便捨而去。
b如是摩息加利瞿舍利子、娑若鞞羅遲子、尼揵親子、波復迦旃、阿夷哆雞舍劍婆利，瞿曇！我等作如是念：
此阿夷哆雞舍劍婆利不為弟子所恭敬、尊重、供養、奉事，為弟子法罵所罵，眾多弟子難師：
此不可，此不相應，此不等說已，便捨而去。
瞿曇！昔時阿夷哆雞舍劍婆利數在弟子眾舉手大喚：
『汝等可住，無有人來問汝等事，人問我事，汝等不能斷此事，我能斷此事。』
而弟子於其中間更論餘事，不待師說事訖。
瞿曇！我等復作是念：如是此阿夷哆雞舍劍婆利不為弟子所恭敬、尊重、供養、奉事，為弟子法罵所罵，眾多弟子難師：
此不可，此不相應，此不等說已，便捨而去。
c瞿曇！我等復作是念：
此沙門瞿曇為弟子所恭敬、尊重、供養、奉事，不為弟子法罵所罵，亦無弟子難師：
此不可，此不相應，此不等說已，便捨而去。
瞿曇！昔時沙門瞿曇數在大眾，無量百千眾圍遶說法，於其中有一人鼾眠作聲，又有一人語彼人曰：
『莫鼾眠作聲！汝不欲聞世尊說微妙法，如甘露耶？』
彼人卽便默然無聲。
瞿曇！我等復作是念：如是此沙門瞿曇為弟子所恭敬、尊重、供養、奉事，不為弟子法罵所罵，亦無弟子難師：
此不可，此不相應，此不等說已，便捨而去。」
^n8^m15世尊聞已，問異學箭毛曰：
「優陀夷！汝見我有幾法，令諸弟子恭敬、尊重、供養、奉事我，常隨不離耶？」
^m16異學箭毛答曰：「瞿曇！我見瞿曇有五法，令諸弟子恭敬、尊重、供養、奉事，常隨不離。云何為五？
1沙門瞿曇麁衣知足，稱說麁衣知足。
若沙門瞿曇麁衣知足，稱說麁衣知足者，是謂我見沙門瞿曇有第一法，令諸弟子恭敬、尊重、供養、奉事，常隨不離。
2復次，沙門瞿曇麁食知足，稱說麁食知足。
若沙門瞿曇麁食知足，稱說麁食知足者，是謂我見沙門瞿曇有第二法，令諸弟子恭敬、尊重、供養、奉事，常隨不離。
3復次，沙門瞿曇少食，稱說少食。
若沙門瞿曇少食，稱說少食者，是謂我見沙門瞿曇有第三法，令諸弟子恭敬、尊重、供養、奉事，常隨不離。
4復次，沙門瞿曇卽住止麁座知足，稱說卽住止麁座知足。
若沙門瞿曇卽住止麁座知足，稱說卽住止麁座知足者，是謂我見沙門瞿曇有第四法，令諸弟子恭敬、尊重、供養、奉事，常隨不離。
5復次，沙門瞿曇燕坐，稱說燕坐。
若沙門瞿曇燕坐，稱說燕坐者，是謂我見沙門瞿曇有第五法，令諸弟子恭敬、尊重、供養、奉事，常隨不離。
是謂我見沙門瞿曇有五法，令諸弟子恭敬、尊重、供養、奉事，常隨不離。」
^n9^m17世尊告曰：「優陀夷！我不以此五法，令諸弟子恭敬、尊重、供養、奉事我，常隨不離。
^m18a優陀夷！我所持衣，隨聖力割截，染汙惡色，如是聖衣染汙惡色。
優陀夷！或我弟子謂盡形壽衣所棄捨糞掃之衣，亦作是說：
『我世尊鉢衣知足，稱說麁衣知足。』
優陀夷！若我弟子因麁衣知足故，稱說我者，彼因此處故，不恭敬、尊重、供養、奉事我，亦不相隨。
^n10^m18b復次，優陀夷！我食粳糧成熟，無䵃無量雜味。
優陀夷！或我弟子盡其形壽而行乞食所棄捨食，亦作是說：
『我世尊鉢食知足，稱說麁食知足』優陀夷！
若我弟子因麁食知足故，稱說我者，彼因此處故，不恭敬、尊重、供養、奉事我，亦不相隨。
^n11^m18c復次，優陀夷！我食如一鞞羅食，或如半鞞羅。
優陀夷！或我弟子食如一拘拖，或如半拘拖，亦作是說：
『我世尊少食，稱說少食。』
優陀夷！若我弟子因少食故，稱說我者，彼因此處故，不恭敬、尊重、供養、奉事我，亦不相隨。
^n12^m18d復次，優陀夷！我或住高樓，或住棚閣。
優陀夷！或我弟子彼過九月、十月，一夜於覆處宿，亦作是說：
『我世尊卽住止麁座知足，稱說卽住止麁座知足。』
優陀夷！若我弟子因卽住止麁座知足故，稱說我者，彼因此處故，不恭敬、尊重、供養、奉事我，亦不相隨。
^n13^m18e復次，優陀夷！我常作鬧比丘、比丘尼、優婆塞、優婆夷，或我弟子過半月一入眾，為法清淨故，亦作是說：
『我世尊燕坐，稱說燕坐。』
優陀夷！若我弟子因燕坐故，稱說我者，彼因此處故，不恭敬、尊重、供養、奉事我，亦不相隨。
優陀夷！我無此五法，令諸弟子恭敬、尊重、供養、奉事我，常隨不離。
^n14^m19優陀夷！我更有五法，令諸弟子恭敬、尊重、供養、奉事我，常隨不離。云何為五？
^m20a優陀夷！我有弟子，謂無上戒稱說我：
『世尊行戒大戒，如所說所作亦然，如所作所說亦然。』
優陀夷！若我弟子因無上戒稱說我者，彼因此處，恭敬、尊重、供養、奉事我，常隨不離。
^n15^m20b復次，優陀夷！我有弟子，謂無上智慧稱說我：
『世尊行智慧，極大智慧，若有談論來相對者，必能伏之，謂於正法、律不可說，於自所說不可得說。』
優陀夷！若我弟子因無上智慧故，稱說我者，彼因此處，恭敬、尊重、供養、奉事我，常隨不離。
^n16^m20c復次，優陀夷！我有弟子，謂無上知見稱說我：
『世尊遍知非不知，遍見非不見，彼為弟子說法，有因非無因，有緣非無緣，可答非不可答，有離非無離。』
優陀夷！若我弟子因無上知見故，稱說我者，彼因此處，恭敬、尊重、供養、奉事我，常隨不離。
^n17^m20d復次，優陀夷！我有弟子，謂厭愛箭而來問我：
『苦是苦，集是集，滅是滅，道是道？』我即答彼：
『苦是苦，集是集，滅是滅，道是道。』
優陀夷！若我弟子而來問我，我答可意令歡喜者，彼因此處，恭敬、尊重、供養、奉事我，常隨不離。
^n18^m20e復次，優陀夷！我為弟子或說宿命智通作證明達，或說漏盡智通作證明達。
優陀夷！若我弟子於此正法、律中得受得度，得至彼岸，無疑無惑，於善法中無有猶豫者，彼因此處，恭敬、尊重、供養、奉事我，常隨不離。
^n19^m21優陀夷！是謂我更有五法，令諸弟子恭敬、尊重、供養、奉事我，常隨不離。」
^m22於是，異學箭毛卽從座起，偏袒著衣，叉手向佛，白曰：
「瞿曇！甚奇！甚特！善說妙事，潤澤我體，猶如甘露。
瞿曇！猶如大雨，此地高下，普得潤澤。
如是沙門瞿曇為我等善說妙事，潤澤我體，猶如甘露。
世尊！我已解。善逝！我已知。世尊！
我今自歸於佛、法及比丘眾，唯願世尊受我為優婆塞！
從今日始，終身自歸，乃至命盡。」
^n20^m23佛說如是，異學箭毛聞佛所說，歡喜奉行。
^ck208
（二○八）箭毛經（下）^n1^m1我聞如是：
^m2一時，佛遊王舍城，在竹林迦蘭哆園。
^m3爾時，世尊過夜平旦，著衣持鉢，入王舍城而行乞食。
行乞食已，收舉衣鉢，澡洗手足，以尼師檀著於肩上，往至孔雀林異學園中。
^m4爾時，孔雀林異學園中有一異學，名曰箭毛，名德宗主，眾人所師，有大名譽，眾所敬重，領大徒眾，五百異學之所尊也。
^n2^m5彼在大眾喧鬧嬈亂，放高大音聲，說種種畜生之論，謂論王、論賊、論鬪、論食、論衣服、論婦人、論童女、論淫女、論世間、論空野、論海中、論國人民。
彼共集坐說如是比畜生之論。
^n3^m6異學箭毛遙見佛來，敕己眾曰：
「汝等默然住，彼沙門瞿曇來，彼眾默然，常樂默然，稱說默然，彼若見此眾默然者，或來相見。」
異學箭毛命眾默然已，自默然住。
^n4^m7世尊往詣異學箭毛所，異學箭毛卽從座起，偏袒著衣，叉手向佛，白曰：
「善來，沙門瞿曇！沙門瞿曇久不來此，願坐此座。」
^m8世尊便坐異學箭毛所敷之座。
異學箭毛便與世尊共相問訊，卻坐一面。
^n5^m9世尊問曰：
「優陀夷！向論何等？以何事故共集坐此？」
^m10異學箭毛答曰：「瞿曇！且置此論，此論非妙。
沙門瞿曇欲聞此論，後聞不難。」
^m11世尊如是再三問曰：「優陀夷！向論何等？以何事故共集坐此？」
^m12異學箭毛亦再三答曰：「瞿曇！且置此論，此論非妙。
沙門瞿曇欲聞此論，後聞不難。沙門瞿曇若至再三，其欲聞者，今當說之。
瞿曇！我有策慮，有思惟，住策慮地，住思惟地，有智慧，有辯才。
自說實有薩云然，一切知，一切見，無餘知，無餘見。
我往問事，然彼不知。
瞿曇！我作是念：此是何等耶？」
^n6^m13世尊問曰：「優陀夷！汝有策慮，有思惟，住策慮地，住思惟地，有智慧，有辯才。
誰說實有薩云然，一切知，一切見，無餘知，無餘見，汝往問事，而彼不知耶？」
^m14a異學箭毛答曰：「瞿曇！謂不蘭迦葉是。
所以者何？瞿曇！不蘭迦葉自說實有薩云然，一切知，一切見，無餘知，無餘見也。
我有策慮，有思惟，住策慮地，住思惟地，有智慧，有辯才。
我往問事，然彼不知。瞿曇！是故我作是念：此是何等耶？
^n7^m14b如是摩息迦利瞿舍利子、娑若鞞羅遲子、尼揵親子、波復迦旃、阿夷哆雞舍劍婆利。
瞿曇！阿夷哆雞舍劍婆利自說實有薩云然，一切知，一切見，無餘知，無餘見也。
我有策慮，有思惟，住策慮地，住思惟地，有智慧，有辯才。
我往問事，然彼不知。瞿曇！是故我作是念：此是何等耶？
^n8^m14c瞿曇！我復作是念：若我當往詣沙門瞿曇所，問過去事者，沙門瞿曇必能答我過去事也。
我當往詣沙門瞿曇所，問未來事者，沙門瞿曇必能答我未來事也。
復次，若我隨所問沙門瞿曇事者，沙門瞿曇必亦答我隨所問事。」
^n9^m15世尊告曰：「優陀夷！止！止！汝長夜異見、異忍、異樂、異欲、異意故，不得盡知我所說義。
優陀夷！我有弟子有因有緣，憶無量過去本昔所生，謂一生、二生、百生、千生，成劫、敗劫、無量成敗劫。
眾生名某，我曾生彼，如是姓、如是字、如是生、如是飲食、如是受苦樂、如是長壽、如是久住、如是壽訖。
此死生彼，彼死生此，我生在此，如是姓、如是字、如是生、如是飲食、如是受苦樂、如是長壽、如是久住、如是壽訖。
彼來問我過去事，我答彼過去事；
我亦往問彼過去事，彼亦答我過去事；
我隨所問彼事，彼亦答我隨所問事。
復次，優陀夷！我有弟子，謂清淨天眼出過於人，見此眾生死時生時、好色惡色、妙與不妙，往來善處及不善處，隨此眾生之所作業，見其如真。
若此眾生成就身惡行，成就口、意惡行，誣謗聖人，邪見，成就邪見業，彼因緣此，身壞命終，必至惡處，生地獄中。
若此眾生成就身妙行，成就口、意妙行，不誣謗聖人，正見，成就正見業，彼因緣此，身壞命終，必昇善處，得生天中。
彼來問我未來事，我答彼未來事；
我亦往問彼未來事，彼亦答我未來事；
我隨所問彼事，彼亦答我隨所問事。」
^n10^m16a異學箭毛白曰：「瞿曇！若如是者，我轉不知，我轉不見，轉癡墮癡，謂沙門瞿曇如是說：
『優陀夷！止！止！汝長夜異見、異忍、異樂、異欲、異意故，不得盡知我所說義。
優陀夷！我有弟子有因有緣，憶無量過去本昔所生，謂一生、二生、百生、千生，成劫、敗劫、無量成敗劫。
眾生名某，我曾生彼，如是姓、如是字、如是生，如是飲食、如是受苦樂、如是長壽、如是久住、如是壽訖。
此死生彼，彼死生此，我生在此，如是姓、如是字、如是生、如是飲食、如是受苦樂、如是長壽、如是久住、如是壽訖。
彼來問我過去事，我答彼過去事；
我亦往問彼過去事，彼亦答我過去事；
我隨所問彼事，彼亦答我隨所問事。
復次，優陀夷！我有弟子，謂清淨天眼出過於人，見此眾生死時生時、好色惡色、妙與不妙，往來善處及不善處，隨此眾生之所作業，見其如真。
若此眾生成就身惡行，成就口、意惡行，誣謗聖人，邪見，成就邪見業，彼因緣此，身壞命終，必至惡處，生地獄中。
若此眾生成就身妙行，成就口、意妙行，不誣謗聖人，正見，成就正見業，彼因緣此，身壞命終，必昇善處，得生天中。
彼來問我未來事，我答彼未來事；
我亦往問彼未來事，彼亦答我未來事；
我隨所問彼事，彼亦答我隨所問事。』
^n11^m16b瞿曇！我於此生作本所作，得本所得，尚不能憶，況復能憶有因有緣，無量本昔所生事耶？瞿曇！
我尚不能見飄風鬼，況復清淨天眼出過於人，見此眾生死時生時、善色惡色、妙與不妙，趣至善處及不善處，隨此眾生之所作業，見其如真？瞿曇！我作是念：
若沙門瞿曇問我從師學法者，儻能答彼，令可意也。」
^n12^m17世尊問曰：「優陀夷！汝從師學其法云何？」
^m18異學箭毛答曰：「瞿曇！彼說色過於色，彼色最勝，彼色最上。」
^m19世尊問曰：「優陀夷！何等色耶？」
^m20異學箭毛答曰：「瞿曇！若色更無有色最上、最妙，為最勝也，彼色最勝，彼色最上。」
^m21世尊告曰：「優陀夷！猶如有人作如是說：
『若此國中有女最妙，我欲得彼。』
彼若有人如是問者：『君知國中有女最妙，如是姓、如是名、如是生耶？
為長短麁細？為白、黑？為不白不黑？
為剎利女？為梵志、居士、工師女？
為東方、南方、西方、北方耶？』
彼人答曰：『我不知也。』
復問彼人：『君不知、不見國中有女最妙，如是姓、如是名、如是生，長短麁細、白、黑、不白不黑，剎利女，梵志、居士、工師女，東方、南方、西方、北方者，而作是說：我欲得彼女耶？』
如是，優陀夷！汝作是說：
『彼說色過於色，彼色最勝，彼色最上。』
問汝彼色，然不知也。」
^n13^m22異學箭毛白曰：「瞿曇！猶如紫磨，極妙金精，金師善磨，瑩治令淨，藉以白練，安著日中，其色極妙，光明照耀。
如是，瞿曇！我說彼色過於色，彼色最勝，彼色最上。」
^n14^m23世尊告曰：「優陀夷！我今問汝，隨所解答。
優陀夷！於意云何？謂紫磨金精，藉以白練，安著日中，其色極妙，光明照耀，及螢火蟲在夜闇中光明照耀，於中光明，何者最上、為最勝耶？」
^m24異學箭毛答曰：「瞿曇！螢火光明於紫磨金精光明，最上、為最勝也。」
^n15^m25世尊問曰：「優陀夷！於意云何？謂螢火蟲在夜闇中光明照耀，及燃油燈在夜闇中光明照耀，於中光明，何者最上、為最勝耶？」
^m26異學箭毛答曰：「瞿曇！燃燈光明於螢火蟲光明，最上、為最勝也。」
^n16^m27世尊問曰：「優陀夷！於意云何？謂燃油燈在夜闇中光明照耀，及燃大木積火在夜闇中光明照耀，於中光明，何者最上、為最勝耶？」
^m28異學箭毛答曰：「瞿曇！燃大木積火之光明於燃油燈光明，最上、為最勝也。」
^n17^m29世尊問曰：「優陀夷！於意云何？謂燃大木積火，在夜闇中光明照耀，及太白星平旦無曀光明照耀，於中光明，何者最上、為最勝耶？」
^m30異學箭毛答曰：「瞿曇！太白星光於燃大木積火光，最上、為最勝也。」
^n18^m31世尊問曰：「優陀夷！於意云何？謂太白星平旦無曀光明照耀，及月殿光夜半無曀光明照耀，於中光明，何者最上、為最勝耶？」
^m32異學箭毛答曰：「瞿曇！月殿光明於太白星光，最上、為最勝也。」
^n19^m33世尊問曰：「優陀夷！於意云何？謂月殿光夜半無曀光明照耀，及日殿光秋時向中，天淨無曀光明照耀，於中光明，何者最上、為最勝耶？」
^m34異學箭毛答曰：「瞿曇！日殿光明於月殿光，最上、為最勝也。」
^n20^m35世尊告曰：「優陀夷！多有諸天，今此日月雖有大如意足，有大威德，有大福祐，有大威神，然其光明故不及諸天光明也。
我昔曾與諸天共集，共彼論事，我之所說，可彼天意，然我不作是說：
『彼色過於色，彼色最勝，彼色最上。』
優陀夷！而汝於螢火蟲光色最弊最醜，說彼色過於色，彼色最勝，彼色最上，問已不知。」
^n21^m36異學箭毛白曰：「世尊！悔過此說！善逝！悔過此說！」
^m37世尊問曰：「優陀夷！汝何意如是說：
『世尊！悔過此說！善逝！悔過此說！』耶？」
^m38異學箭毛答曰：「瞿曇！我作是說：『彼色過於色，彼色最勝，彼色最上。』
沙門瞿曇今善檢我，善教善訶，令我虛妄無所有也。
瞿曇！是故我如是說：
『世尊！悔過此說！善逝！悔過此說！』」
^n22^m39異學箭毛語曰：「瞿曇！後世一向樂，有一道跡一向作世證。」
^m40世尊問曰：「優陀夷！云何後世一向樂？云何有一道跡一向作世證耶？」
^m41異學箭毛答曰：「瞿曇！或有一離殺斷殺、不與取、邪淫、妄言……乃至離邪見得正見，瞿曇！
是謂後世一向樂，是謂有一道跡一向作世證。」
^n23^m42世尊告曰：「優陀夷！我今問汝，隨所解答。
優陀夷！於意云何？若有一離殺斷殺，彼為一向樂、為雜苦耶？」
^m43異學箭毛答曰：「瞿曇！是雜苦也。」
^m44「若有一離不與取、邪淫、妄言……乃至離邪見得正見，彼為一向樂、為雜苦耶？」
^m45異學箭毛答曰：「瞿曇！是雜苦也。」
^n24^m46世尊問曰：「優陀夷！非為如是雜苦樂道跡作世證耶？」
^m47異學箭毛答曰：「瞿曇！如是雜苦樂道跡作世證也。」
^m48異學箭毛白曰：「世尊！悔過此說！善逝！悔過此說！」
^m49世尊問曰：「優陀夷！汝何意故作如是說：
『世尊！悔過此說！善逝！悔過此說！』耶？」
^m50異學箭毛答曰：「瞿曇！我向者說後世一向樂，有一道跡一向作世證。
沙門瞿曇今善檢我，善教善訶，令我虛妄無所有也。
瞿曇！是故我如是說：
『世尊！悔過此說！善逝！悔過此說！』」
^n25^m51世尊告曰：「優陀夷！世有一向樂，有一道跡一向作世證也。」
^m52異學箭毛問曰：「瞿曇！云何世一向樂？云何一道跡一向作世證耶？」
^m53世尊答曰：「優陀夷！若時如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼斷……乃至五蓋、心穢、慧羸，離欲、離惡不善之法，有覺、有觀，離生喜、樂，得初禪成就遊，不共彼天戒等、心等、見等也。
彼覺、觀已息，內靜、一心，無覺、無觀，定生喜、樂，得第二禪成就遊，不共彼天戒等、心等、見等也。
彼離於喜欲，捨無求遊，正念正智而身覺樂，謂聖所說、聖所捨、念、樂住、空，得第三禪成就遊，不共彼天戒等、心等、見等也。
優陀夷！是謂世一向樂。」
^n26^m54異學箭毛問曰：「瞿曇！世中一向樂，唯極是耶？」
^m55世尊答曰：「世中一向樂，不但極是也。
優陀夷！更有一道跡一向作世證。」
^m56異學箭毛問曰：「瞿曇！云何更有一道跡一向作世證耶？」
^m57世尊答曰：「優陀夷！比丘離欲、離惡不善之法，有覺、有觀，離生喜、樂，得初禪成就遊，得共彼天戒等、心等、見等也。
彼覺、觀已息，內靜、一心，無覺、無觀，定生喜、樂，得第二禪成就遊，得共彼天戒等、心等、見等也。
彼離於喜欲，捨無求遊，正念正智而身覺樂，謂聖所說、聖所捨、念、樂住、空，得第三禪成就遊，得共彼天戒等、心等、見等也。
優陀夷！是謂一道跡一向作世證。」
^n27^m58異學箭毛問曰：「瞿曇！沙門瞿曇弟子為此世一向樂故，一道跡一向作世證故，從沙門瞿曇學梵行耶？」
^m59世尊答曰：「優陀夷！我弟子不為世一向樂故，亦不為一道跡一向作世證故，從我學梵行也。
優陀夷！更有最上、最妙、最勝，為作證故，我弟子從我學梵行也。」
^n28^m60於是，彼大眾放高大音聲：
「彼是最上、最妙、最勝，為作證故，沙門瞿曇弟子從沙門瞿曇學梵行也。」
^m61於是，異學箭毛敕己眾，令默然已，白曰：
「瞿曇！云何最上、最妙、最勝，為作證故，沙門瞿曇弟子從沙門瞿曇學梵行耶？」
^m62世尊答曰：「優陀夷！比丘者樂滅、苦滅，喜、憂本已滅，不苦不樂、捨、念、清淨，得第四禪成就遊。
優陀夷！是謂最上、最妙、最勝，為作證故，我弟子從我學梵行也。」
^n29^m63於是，異學箭毛卽從座起，欲稽首佛足。
^m64於是，異學箭毛諸弟子異學梵行者白異學箭毛曰：
「尊今應作師時，欲為沙門瞿曇作弟子耶？
尊不應作師時，為沙門瞿曇作弟子也。」
是為異學箭毛諸弟子學梵行者，為異學箭毛而作障礙，謂從世尊學梵行也。
^m65佛說如是，異學箭毛聞佛所說，歡喜奉行。
^ck209
（二○九）鞞摩那修經^n1^m1我聞如是︰
^m2一時，佛遊舍衛國，在勝林給孤獨園。
^m3爾時，異學鞞摩那修中後仿佯，往詣佛所，相問訊已，問曰：
「瞿曇！最色最色，瞿曇！最色。」
^m4世尊問曰：「迦旃！何等色耶？」
^m5異學鞞摩那修答曰：「瞿曇！若色更無有色最上、最妙、最勝，瞿曇！
彼色最勝，彼色最上。」
^m6世尊告曰：「迦旃！猶如有人作如是說：
『若此國中有女最妙，我欲得彼。』彼若有人如是問者：
『君知國中有女最妙，如是姓、如是名、如是生耶？
為長短麁細？為白、黑？為不白不黑？
為剎利女？為梵志、居士、工師女？
為東方、南方、西方、北方耶？』彼人答曰：
『我不知也。』復問彼人：
『君不知、不見國中有女最妙，如是姓、如是名、如是生，長短麁細，白、黑、不白不黑，剎利女，梵志、居士、工師女，東方、南方、西方、北方者，而作是說：
我欲得彼女耶？』如是，迦旃！汝作是說：
『彼妙色最妙色，彼色最勝，彼色最上。』
問汝彼色，然不知也。」
^n2^m7異學鞞摩那修白曰：「瞿曇！猶如紫磨，極妙金精，金師善磨，瑩治令淨，藉以白練，安著日中，其色極妙，光明照耀。
如是，瞿曇！我說彼妙色最妙色，彼色最勝，彼色最上。」
^n3^m8世尊告曰：「迦旃！我今問汝，隨所解答。
迦旃！於意云何？謂紫磨金精，藉以白練，安著日中，其色極妙，光明照耀，及螢火蟲在夜闇中光明照耀，於中光明，何者最上、為最勝耶？」
^m9異學鞞摩那修答曰：「瞿曇！螢火光明於紫磨金精光明，最上、為最勝也。」
^n4^m10世尊問曰：「迦旃！於意云何？謂螢火蟲在夜闇中光明照耀，及燃油燈在夜闇中光明照耀，於中光明，何者最上、為最勝耶？」
^m11異學鞞摩那修答曰：「瞿曇！燃燈光明於螢火蟲光明，最上、為最勝也。」
^n5^m12世尊問曰：「迦旃！於意云何？謂燃油燈在夜闇中光明照耀，及燃大木積火在夜闇中光明照耀，於中光明，何者最上、為最勝耶？」
^m13異學鞞摩那修答曰：「瞿曇！燃大木積火光明於燃油燈光明，最上、為最勝也。」
^n6^m14世尊問曰：「迦旃！於意云何？謂燃大木積火，在夜闇中光明照耀，及太白星平旦無曀光明照耀，於中光明，何者最上、為最勝耶？」
^m15異學鞞摩那修答曰：「瞿曇！太白星光於燃大木積火光，最上、為最勝也。」
^n7^m16世尊問曰：「迦旃！於意云何？謂太白星平旦無曀光明照耀，及月殿光夜半無曀光明照耀，於中光明，何者最上、為最勝耶？」
^m17異學鞞摩那修答曰：「瞿曇！月殿光明於太白星光，最上、為最勝也。」
^n8^m18世尊問曰：「迦旃！於意云何？謂月殿光夜半無曀光明照耀，及日殿光秋時向中，天淨無曀光明照耀，於中光明，何者最上、為最勝耶？」
^m19異學鞞摩那修答曰：「瞿曇！日殿光明於月殿光，最上、為最勝也。」
^n9^m20世尊告曰：「迦旃！多有諸天，今此日月雖有大如意足，有大威德，有大福祐，有大威神，然其光明故不及諸天光明也。
我昔曾與諸天共集，共彼論事，我之所說，可彼天意，然我不作是說：
『彼妙色最妙色，彼色最勝，彼色最上。』
迦旃！而汝於螢火蟲光色最弊最醜，說彼妙色最妙色，彼色最勝，彼色最上，問已不知。」
^n10^m21於是，異學鞞摩那修為世尊面訶責已，內懷憂慼，低頭默然，失辯無言，如有所伺。
^m22於是，世尊面訶責已，復令歡悅，告曰：
「迦旃！有五欲功德，可喜、意、念愛欲相應樂：
眼知色，耳知聲，鼻知香，舌知味，身知觸。
迦旃！色或有愛者，或不愛者。若有一人，彼於此色可意、稱意、樂意、足意、滿願意，彼於餘色雖最上、最勝，而不欲、不思、不願、不求，彼於此色最勝、最上。
迦旃！如是聲、香、味、觸。
迦旃！觸或有愛者，或不愛者。若有一人，彼於此觸可意、稱意、樂意、足意、滿願意，彼於餘觸雖最上、最勝，而不欲、不思、不願、不求，彼於此觸最勝、最上。」
^n11^m23於是，異學鞞摩那修叉手向佛，白曰：
「瞿曇！甚奇！甚特！沙門瞿曇為我無量方便說欲樂、欲樂第一。
瞿曇！猶如因草火燃木火，因木火燃草火。
如是沙門瞿曇為我無量方便說欲樂、欲樂第一。」
^m24世尊告曰：「止！止！迦旃！汝長夜異見、異忍、異樂、異欲、異意故，不得盡知我所說義。
迦旃！謂我弟子初夜後夜常不眠臥，正定正意，修習道品，生已盡，梵行已立，所作已辦，不更受有，知如真，彼盡知我所說。」
^n12^m25於是，異學鞞摩那修向佛瞋恚，生憎嫉、不可，欲誣謗世尊，欲墮世尊。
如是誣謗世尊，如是墮世尊，語曰：
「瞿曇！有沙門、梵志，不知世前際，不知世後際，不知無窮生死，而記說得究竟智，生已盡，梵行已立，所作已辦，不更受有，知如真。
瞿曇！我如是念：云何此沙門、梵志，不知世前際，亦不知世後際，不知無窮生死，而記說得究竟智，生已盡，梵行已立，所作已辦，不更受有，知如真耶？」
^n13^m26於是，世尊便作是念：此異學鞞摩那修向我瞋恚，生憎嫉、不可，欲誣謗我，欲墮於我。
如是誣謗我，如是墮我，而語我曰：
「瞿曇！有一沙門，梵志，不知世前際，不知世後際，不知無窮生死，而記說得究竟智，生已盡，梵行已立，所作已辦，不更受有，知如真。瞿曇！我作是念：
云何此沙門、梵志，不知世前際，不知世後際，不知無窮生死，而記說得究竟智，生已盡，梵行已立，所作已辦，不更受有，知如真耶？」
^n14^m27a世尊知已，告曰：「迦旃！若有沙門、梵志，不知世前際，不知世後際，不知無窮生死，而記說得究竟智，生已盡，梵行已立，所作已辦，不更受有，知如真者，彼應如是說：
『置世前際，置世後際。』
^n15^m27b迦旃！我如是說：『置世前際，置世後際。』
設不憶一生，我弟子比丘來，不諛諂、無欺誑、質直，我教化之。
若隨我教化，如是行者，必得知正法。
^m28a迦旃！猶如嬰孩童子，少年柔軟，仰向臥，父母縛彼手足，彼於後轉大，諸根成就，父母解彼手足，彼唯憶解縛時，不憶縛時也。
^n16^m28b如是，迦旃！我如是說：
『置世前際，置世後際。』
設令不憶一生，我弟子比丘來，不諛諂、不欺誑、質直，我教化之。
若隨我教化，如是行者，必得知正法。
^m29a迦旃！譬若因油因炷而燃燈也，無人益油，亦不易炷者，前油已盡，後不更益，無所受已，自速滅也。
^n17^m29b如是，迦旃！我如是說：
『置世前際，置世後際。』
設令不憶一生，我弟子比丘來，不諛諂、不欺誑、質直，我教化之。
若隨我教化，如是行者，必得知正法。
^m30a迦旃！猶如十木聚，二十、三十、四十、五十、六十木聚，以火燒之，炯然俱熾，遂見火焰，後無有人更益草、木、糠、糞掃者，前薪已盡，後不更益，無所受已，自速滅也。
^n18^m30b如是，迦旃！我如是說：
『置世前際，置世後際。』
設令不憶一生，我弟子比丘來，不諛諂、不欺誑、質直，我教化之。
若隨我教化，如是行者，必得知正法。」
^n19^m31說此法時，異學鞞摩那修遠塵離垢，諸法法眼生。
於是，異學鞞摩那修見法得法，覺白淨法，更無餘尊，不復由他，斷疑度惑，無有猶豫，已住果證，於世尊法得無所畏，稽首佛足，白曰：
「世尊！願得從佛出家學道，受具足，得比丘，行梵行。」
^n20^m32世尊告曰：「善哉！比丘行梵行也。」
^m33異學從佛得出家學道，卽受具足，得比丘，行梵行。
尊者鞞摩那出家學道，受具足已，知法見法，乃至得阿羅訶。
^m34佛說如是，尊者鞞摩那修及諸比丘聞佛所說，歡喜奉行。
^ck210
（二一○）法樂比丘尼經^n1^m1我聞如是：
^m2一時，佛遊舍衛國，在勝林給孤獨園。
^m3爾時，毘舍佉優婆夷往詣法樂比丘尼所，稽首禮足，卻坐一面，白法樂比丘尼曰：
「賢聖！欲有所問，聽我問耶？」
^m4法樂比丘尼答曰：
「毘舍佉！欲問便問，我聞已當思。」
^n2^m5a毘舍佉優婆夷便問曰：
「賢聖！自身，說自身，云何為自身耶？」
^m5b法樂比丘尼答曰：「世尊說五盛陰，自身色盛陰，覺、想、行、識盛陰，是謂世尊說五盛陰。」
^m5c毘舍佉優婆夷聞已，歎曰：
「善哉！善哉！賢聖！」
毘舍佉優婆夷歎已，歡喜奉行。
^n3^m6a復問曰：「賢聖！云何為自身見耶？」
^m6b法樂比丘尼答曰：「不多聞愚癡凡夫不見善知識，不知聖法，不御聖法。
彼見色是神，見神有色，見神中有色，見色中有神也。
見覺、想、行、識是神，見神有識，見神中有識，見識中有神也，是謂自身見也。」
^m6c毘舍佉優婆夷聞已，歎曰：
「善哉！善哉！賢聖！」
毘舍佉優婆夷歎已，歡喜奉行。
^n4^m7a復問曰：「賢聖！云何無身見耶？」
^m7b法樂比丘尼答曰：「多聞聖弟子見善知識，知聖法，善御聖法。
彼不見色是神，不見神有色，不見神中有色，不見色中有神也。
不見覺、想、行、識是神，不見神有識，不見神中有識，不見識中有神也，是謂無身見也。」
^m7c毘舍佉優婆夷聞已，歎曰：
「善哉！善哉！賢聖！」
毘舍佉優婆夷歎已，歡喜奉行。
^n5^m8a復問曰：「賢聖！云何滅自身耶？」
^m8b法樂比丘尼答曰：「色盛陰斷無餘，捨、吐、盡、不染、滅、息、沒也。
覺、想、行、識盛陰斷無餘，捨、吐、盡、不染、滅、息、沒也，是謂自身滅。」
^m8c毘舍佉優婆夷聞已，歎曰：
「善哉！善哉！賢聖！」
毘舍佉優婆夷歎已，歡喜奉行。
^n6^m9a復問曰：「賢聖！陰說陰盛，陰說盛陰；
陰卽是盛陰，盛陰卽是陰耶？為陰異、盛陰異耶？」
^m9b法樂比丘尼答曰：「或陰卽是盛陰，或陰非盛陰。
云何陰卽是盛陰？若色有漏有受，覺、想、行、識有漏有受，是謂陰卽是盛陰。
云何陰非盛陰？色無漏無受，覺、想、行、識無漏無受，是謂陰非盛陰。」
^n7^m9c毘舍佉優婆夷聞已，歎曰：
「善哉！善哉！賢聖！」
毘舍佉優婆夷歎已，歡喜奉行。
^m10a復問曰：「賢聖！云何八支聖道耶？」
^m10b法樂比丘尼答曰：「八支聖道者，正見……乃至正定，是謂為八，是謂八支聖道。」
^m10c毘舍佉優婆夷聞已，歎曰：
「善哉！善哉！賢聖！」
毘舍佉優婆夷歎已，歡喜奉行。
^n8^m11a復問曰：「賢聖！八支聖道有為耶？」
^m11b法樂比丘尼答曰：「如是八支聖道有為也。」
^m11c毘舍佉優婆夷聞已，歎曰：
「善哉！善哉！賢聖！」
毘舍佉優婆夷歎已，歡喜奉行。
^m12a復問曰：「賢聖！有幾聚耶？」
^m12b法樂比丘尼答曰：「有三聚，戒聚、定聚、慧聚。」
^n9^m12c毘舍佉優婆夷聞已，歎曰：
「善哉！善哉！賢聖！」
毘舍佉優婆夷歎已，歡喜奉行。
^m13a復問曰：「賢聖！八支聖道攝三聚，為三聚攝八支聖道耶？」
^m13b法樂比丘尼答曰：「非八支聖道攝三聚，三聚攝八支聖道。
正語、正業、正命，此三道支聖戒聚所攝。
正念、正定，此二道支聖定聚所攝。
正見、正志、正方便，此三道支聖慧聚所攝。
是謂非八支聖道攝三聚，三聚攝八支聖道。」
^n10^m13c毘舍佉優婆夷聞已，歎曰：
「善哉！善哉！賢聖！」
毘舍佉優婆夷歎已，歡喜奉行。
^m14a復問曰：「賢聖！滅有對耶？」
^m14b法樂比丘尼答曰：「滅無對也。」
^m14c毘舍佉優婆夷聞已，歎曰：
「善哉！善哉！賢聖！」
毘舍佉優婆夷歎已，歡喜奉行。
^n11^m15a復問曰：「賢聖！初禪有幾支耶？」
^m15b法樂比丘尼答曰：「初禪有五支，覺、觀、喜、樂、一心，是謂初禪有五支。」
^m15c毘舍佉優婆夷聞已，歎曰：
「善哉！善哉！賢聖！」
毘舍佉優婆夷歎已，歡喜奉行。
^m16a復問曰：「賢聖！云何斷？云何定相？云何定力？云何定功？云何修定耶？」
^m16b法樂比丘尼答曰：「若善心得一者，是謂定也。
四念處，是謂定相也。四正斷，是謂定力也。
四如意足，是謂定功也。
若習此諸善法，數數專修精勤者，是謂修定也。」
^n12^m16c毘舍佉優婆夷聞已，歎曰：
「善哉！善哉！賢聖！」
毘舍佉優婆夷歎已，歡喜奉行。
^m17a復問曰：「賢聖！有幾法生身死已，身棄塚間，如木無情？」
^m17b法樂比丘尼答曰：「有三法生身死已，身棄塚間，如木無情。
云何為三？一者壽，二者暖，三者識，是謂三法生身死已，身棄塚間，如木無情。」
^n13^m17c毘舍佉優婆夷聞已，歎曰：
「善哉！善哉！賢聖！」
毘舍佉優婆夷歎已，歡喜奉行。
^m18a復問曰：「賢聖！若死及入滅盡定者，有何差別？」
^m18b法樂比丘尼答曰：「死者壽命滅訖，溫暖已去，諸根敗壞。
比丘入滅盡定者壽不滅訖，暖亦不去，諸根不敗壞。
若死及入滅盡定者，是謂差別。」
^n14^m18c毘舍佉優婆夷聞已，歎曰：
「善哉！善哉！賢聖！」
毘舍佉優婆夷歎已，歡喜奉行。
^m19a復問曰：「賢聖！若入滅盡定及入無想定者，有何差別？」
^m19b法樂比丘尼答曰：「比丘入滅盡定者，想及知滅；入無想定者，想、知不滅。
若入滅盡定及入無想定者，是謂差別。」
^n15^m19c毘舍佉優婆夷聞已，歎曰：
「善哉！善哉！賢聖！」
毘舍佉優婆夷歎已，歡喜奉行。
^m20a復問曰：「賢聖！若從滅盡定起及從無想定起者，有何差別？」
^m20b法樂比丘尼答曰：「比丘從滅盡定起時，不作是念：
我從滅盡定起。比丘從無想定起時，作如是念：
我為有想？我為無想？若從滅盡定起及從無想定起者，是謂差別。」
^n16^m20c毘舍佉優婆夷聞已，歎曰：
「善哉！善哉！賢聖！」
毘舍佉優婆夷歎已，歡喜奉行。
^m21a復問曰：「賢聖！比丘入滅盡定時，作如是念：我入滅盡定耶？」
^m21b法樂比丘尼答曰：「比丘入滅盡定時，不作是念：
我入滅盡定。然本如是修習心，以是故如是趣向。」
^n17^m21c毘舍佉優婆夷聞已，歎曰：
「善哉！善哉！賢聖！」
毘舍佉優婆夷歎已，歡喜奉行。
^m22a復問曰：「賢聖！比丘從滅盡定起，作如是念：我從滅盡定起耶？」
^m22b法樂比丘尼答曰：「比丘從滅盡定起時，不作是念：
我從滅盡定起。然因此身及六處緣命根，是故從定起。」
^n18^m22c毘舍佉優婆夷聞已，歎曰：
「善哉！善哉！賢聖！」
毘舍佉優婆夷歎已，歡喜奉行。
^m23a復問曰：「賢聖！比丘從滅盡定起已，心何所樂？何所趣？何所順耶？」
^m23b法樂比丘尼答曰：「比丘從滅盡定起已，心樂離、趣離、順離。」
^m23c毘舍佉優婆夷聞已，歎曰：
「善哉！善哉！賢聖！」
毘舍佉優婆夷歎已，歡喜奉行。
^n19^m24a復問曰：「賢聖！有幾覺耶？」
^m24b法樂比丘尼答曰：「有三覺，樂覺、苦覺、不苦不樂覺。
此何緣有耶？緣更樂有。」
^m24c毘舍佉優婆夷聞已，歎曰：
「善哉！善哉！賢聖！」
毘舍佉優婆夷歎已，歡喜奉行。
^m25a復問曰：「賢聖！云何樂覺，云何苦覺，云何不苦不樂覺耶？」
^m25b法樂比丘尼答曰：「若樂更樂所觸生，身心樂善覺，是覺謂樂覺也。
若苦更樂所觸生，身心苦不善覺，是覺謂苦覺也。
若不苦不樂更樂所觸生，身心不苦不樂，非善非不善覺，是覺謂不苦不樂覺。」
^n20^m25c毘舍佉優婆夷聞已，歎曰：
「善哉！善哉！賢聖！」
毘舍佉優婆夷歎已，歡喜奉行。
^m26a復問曰：「賢聖！樂覺者，云何樂？云何苦？
云何無常？云何災患？云何使耶？苦覺者，云何樂？云何苦？
云何無常？云何災患？云何使耶？不苦不樂覺者，云何樂？
云何苦？云何無常？云何災患？云何使耶？」
^m26b法樂比丘尼答曰：「樂覺者，生樂住樂，變易苦，無常者卽是災患，欲使也。
苦覺者，生苦住苦，變易樂，無常者卽是災患，恚使也。
不苦不樂覺者，不知苦、不知樂，無常者卽是變易，無明使也。」
^n21^m26c毘舍佉優婆夷聞已，歎曰：
「善哉！善哉！賢聖！」
毘舍佉優婆夷歎已，歡喜奉行。
^m27a復問曰：「賢聖！一切樂覺欲使耶？一切苦覺恚使耶？
一切不苦不樂覺無明使耶？」
^m27b法樂比丘尼答曰：「非一切樂覺欲使也，非一切苦覺恚使也，非一切不苦不樂覺無明使也。
云何樂覺非欲使耶？若比丘離欲、離惡不善之法，有覺、有觀，離生喜、樂，得初禪成就遊，是謂樂覺非欲使也。
所以者何？此斷欲故。云何苦覺非恚使耶？
若求上解脫樂，求願悒悒生憂苦，是謂苦覺非恚使也。
所以者何？此斷恚故。
云何不苦不樂覺非無明使耶？
樂滅、苦滅，喜、憂本已滅，不苦不樂、捨、念、清淨，得第四禪成就遊，是謂不苦不樂覺非無明使也。
所以者何？此斷無明故。」
^n22^m27c毘舍佉優婆夷聞已，歎曰：
「善哉！善哉！賢聖！」
毘舍佉優婆夷歎已，歡喜奉行。
^m28a復問曰：「賢聖！樂覺者有何對耶？」
^m28b法樂比丘尼答曰：「樂覺者以苦覺為對。」
^m28c毘舍佉優婆夷聞已，歎曰：
「善哉！善哉！賢聖！」
毘舍佉優婆夷歎已，歡喜奉行。
^n23^m29a復問曰：「賢聖！苦覺者有何對耶？」
^m29b法樂比丘尼答曰：「苦覺者以樂覺為對。」
^m29c毘舍佉優婆夷聞已，歎曰：
「善哉！善哉！賢聖！」
毘舍佉優婆夷歎已，歡喜奉行。
^m30a復問曰：「賢聖！樂覺苦覺者有何對耶？」
^m30b法樂比丘尼答曰：「樂覺苦覺者以不苦不樂為對。」
^n24^m30c毘舍佉優婆夷聞已，歎曰：
「善哉！善哉！賢聖！」
毘舍佉優婆夷歎已，歡喜奉行。
^m31a復問曰：「賢聖！不苦不樂覺者有何對耶？」
^m31b法樂比丘尼答曰：「不苦不樂覺者以無明為對。」
^m31c毘舍佉優婆夷聞已，歎曰：
「善哉！善哉！賢聖！」
毘舍佉優婆夷歎已，歡喜奉行。
^n25^m32a復問曰：「賢聖！無明者有何對耶？」
^m32b法樂比丘尼答曰：「無明者以明為對。」
^m32c毘舍佉優婆夷聞已，歎曰：
「善哉！善哉！賢聖！」
毘舍佉優婆夷歎已，歡喜奉行。
^m33a復問曰：「賢聖！明者有何對耶？」
^m33b法樂比丘尼答曰：「明者以涅槃為對。」
^n26^m33c毘舍佉優婆夷聞已，歎曰：
「善哉！善哉！賢聖！」
毘舍佉優婆夷歎已，歡喜奉行。
^m34a復問曰：「賢聖！涅槃者有何對耶？」
^m34b法樂比丘尼告曰：「君欲問無窮事，然君問事不能得窮我邊也。
涅槃者，無對也。涅槃者，以無罥、過罥、罥滅訖，以此義故，從世尊行梵行。」
^n27^m34c於是，毘舍佉優婆夷聞法樂比丘尼所說，善受善持，善誦習已，卽從座起，稽首禮法樂比丘尼足，繞三匝而去。
^m35於是，法樂比丘尼見毘舍佉優婆夷去後不久，往詣佛所，稽首佛足，卻坐一面，與毘舍佉優婆夷所共論者，盡向佛說，叉手向佛，白曰：
「世尊！我如是說、如是答，非為誣謗世尊耶？
說真實、說如法、說法次法耶？於如法中，非有相違、有諍、有咎耶？」
^m36世尊答曰：「比丘尼！汝如是說、如是答，不誣謗我。
汝說真實，說如法、說法次法，於如法中而不相違，無諍咎也。
比丘尼！若毘舍佉優婆夷以此句、以此文來問我者，我為毘舍佉優婆夷亦以此義、以此句、以此文而答彼也。
比丘尼！此義如汝所說，汝當如是持。
所以者何？此說卽是義故。」
^n28^m37佛說如是，法樂比丘尼及諸比丘聞佛所說，歡喜奉行。
^ck211
（二一一）大拘絺羅經^n1^m1我聞如是：
^m2一時，佛遊王舍城，在竹林迦蘭哆園。
^m3爾時，尊者舍黎子則於晡時從燕坐起，往詣尊者大拘絺羅所，共相問訊，卻坐一面。
^m4尊者舍黎子語曰：
「賢者拘絺羅！欲有所問，聽我問耶？」
^m5尊者大拘絺羅白曰：
「尊者舍黎子！欲問便問，我聞已當思。」
^n2^m6a尊者舍黎子問曰：「賢者拘絺羅！不善者說不善，不善根者說不善根。
何者不善？何者不善根耶？」
^m6b尊者大拘絺羅答曰：「身惡行，口、意惡行，是不善也。
貪、恚、癡，是不善根也。是謂不善，是謂不善根。」
^n3^m6c尊者舍黎子聞已，歎曰：
「善哉！善哉！賢者拘絺羅！」
尊者舍黎子歎已，歡喜奉行。
^m7a復問曰：「賢者拘絺羅！
善者說善，善根者說善根。
何者為善？何者為善根耶？」
^m7b尊者大拘絺羅答曰：「身妙行，口、意妙行，是善也。
不貪、不恚、不癡，是善根也。是謂為善，是謂善根。」
^n4^m7c尊者舍黎子聞已，歎曰：
「善哉！善哉！賢者拘絺羅！」
尊者舍黎子歎已，歡喜奉行。
^m8a復問曰：「賢者拘絺羅！
智慧者說智慧，何者智慧？」
^m8b尊者大拘絺羅答曰：「知如是故說智慧，知何等耶？
知此苦如真，知此苦集、知此苦滅、知此苦滅道如真，知如是故說智慧。」
^n5^m8c尊者舍黎子聞已，歎曰：
「善哉！善哉！賢者拘絺羅！」
尊者舍黎子歎已，歡喜奉行。
^m9a復問曰：「賢者拘絺羅！
識者說識。何者識耶？」
^m9b尊者大拘絺羅答曰：「識識是故說識。識何等耶？
識色，識聲、香、味、觸、法，識識是故說識。」
^m9c尊者舍黎子聞已，歎曰：
「善哉！善哉！賢者拘絺羅！」
尊者舍黎子歎已，歡喜奉行。
^n6^m10a復問曰：「賢者拘絺羅！智慧及識，此二法為合為別，此二法可得別施設耶？」
^m10b尊者大拘絺羅答曰：「此二法合不別，此二法不可別施設。
所以者何？智慧所知，卽是識所識，是故此二法合不別，此二法不可別施設。」
^m10c尊者舍黎子聞已，歎曰：
「善哉！善哉！賢者拘絺羅！」
尊者舍黎子歎已，歡喜奉行。
^n7^m11a復問曰：「賢者拘絺羅！知者汝以何等知？」
^m11b尊者大拘絺羅答曰：「知者我以智慧知。」
^m11c尊者舍黎子聞已，歎曰：
「善哉！善哉！賢者拘絺羅！」
尊者舍黎子歎已，歡喜奉行。
^m12a復問曰：「賢者拘絺羅！
智慧有何義？有何勝？有何功德？」
^m12b尊者大拘絺羅答曰：「智慧者有厭義、無欲義、見如真義。」
^n8^m12c尊者舍黎子聞已，歎曰：
「善哉！善哉！賢者拘絺羅！」
尊者舍黎子歎已，歡喜奉行。
^m13a復問曰：「賢者拘絺羅！云何正見？」
^m13b尊者大拘絺羅答曰：「知苦如真，知習、滅、道如真者，是謂正見。」
^m13c尊者舍黎子聞已，歎曰：
「善哉！善哉！賢者拘絺羅！」
尊者舍黎子歎已，歡喜奉行。
^n9^m14a復問曰：「賢者拘絺羅！幾因幾緣生正見耶？」
^m14b尊者大拘絺羅答曰：「二因二緣而生正見。云何為二？
一者從他聞，二者內自思惟，是謂二因二緣而生正見。」
^m14c尊者舍黎子聞已，歎曰：
「善哉！善哉！賢者拘絺羅！」
尊者舍黎子歎已，歡喜奉行。
^m15a復問曰：「賢者拘絺羅！
有幾支攝正見，得心解脫果、慧解脫果？
得心解脫功德、慧解脫功德耶？」
^m15b尊者大拘絺羅答曰：「有五支攝正見，得心解脫果、慧解脫果，得心解脫功德、慧解脫功德。
云何為五？一者真諦所攝，二者戒所攝，三者博聞所攝，四者止所攝，五者觀所攝。
是謂有五支攝正見，得心解脫果、慧解脫果，得心解脫功德、慧解脫功德。」
^n10^m15c尊者舍黎子聞已，歎曰：
「善哉！善哉！賢者拘絺羅！」
尊者舍黎子歎已，歡喜奉行。
^m16a復問曰：「賢者拘絺羅！云何生當來有？」
^m16b尊者大拘絺羅答曰：「愚癡凡夫無知、不多聞，無明所覆，愛結所繫，不見善知識，不知聖法，不御聖法，是謂生當來有。」
^n11^m16c尊者舍黎子聞已，歎曰：
「善哉！善哉！賢者拘絺羅！」
尊者舍黎子歎已，歡喜奉行。
^m17a復問曰：「賢者拘絺羅！云何不生當來有？」
^m17b尊者大拘絺羅答曰：「若無明已盡，明已生者，必盡苦也，是謂不生於當來有。」
^m17c尊者舍黎子聞已，歎曰：
「善哉！善哉！賢者拘絺羅！」
尊者舍黎子歎已，歡喜奉行。
^n12^m18a復問曰：「賢者拘絺羅！有幾覺耶？」
^m18b尊者大拘絺羅答曰：「有三覺，樂覺、苦覺、不苦不樂覺。
此緣何有耶？緣更樂有。」
^m18c尊者舍黎子聞已，歎曰：
「善哉！善哉！賢者拘絺羅！」
尊者舍黎子歎已，歡喜奉行。
^m19a復問曰：「賢者拘絺羅！
覺、想、思，此三法為合為別？此三法可別施設耶？」
^m19b尊者大拘絺羅答曰：「覺、想、思，此三法合不別，此三法不可別施設。
所以者何？覺所覺者，卽是想所想，思所思，是故此三法合不別，此三法不可別施設。」
^n13^m19c尊者舍黎子聞已，歎曰：
「善哉！善哉！賢者拘絺羅！」
尊者舍黎子歎已，歡喜奉行。
^m20a復問曰：「賢者拘絺羅！滅者有何對？」
^m20b尊者大拘絺羅答曰：「滅者無有對。」
^m20c尊者舍黎子聞已，歎曰：
「善哉！善哉！賢者拘絺羅！」
尊者舍黎子歎已，歡喜奉行。
^n14^m21a復問曰：「賢者拘絺羅！有五根異行、異境界，各各受自境界。
眼根，耳、鼻、舌、身根，此五根異行、異境界，各各受自境界，誰為彼盡受境界？誰為彼依耶？」
^m21b尊者大拘絺羅答曰：「五根異行、異境界，各各自受境界。
眼根，耳、鼻、舌、身根，此五根異行、異境界，各各受自境界，意為彼盡受境界，意為彼依。」
^n15^m21c尊者舍黎子聞已，歎曰：
「善哉！善哉！賢者拘絺羅！」
尊者舍黎子歎已，歡喜奉行。
^m22a復問曰：「賢者拘絺羅！意者依何住耶？」
^m22b尊者大拘絺羅答曰：「意者依壽，依壽住。」
^m22c尊者舍黎子聞已，歎曰：
「善哉！善哉！賢者拘絺羅！」
尊者舍黎子歎已，歡喜奉行。
^n16^m23a復問曰：「賢者拘絺羅！壽者依何住耶？」
^m23b尊者大拘絺羅答曰：「壽者依暖，依暖住。」
^m23c尊者舍黎子聞已，歎曰：
「善哉！善哉！賢者拘絺羅！」
尊者舍黎子歎已，歡喜奉行。
^m24a復問曰：「賢者拘絺羅！
壽及暖，此二法為合、為別？此二法可得別施設耶？」
^m24b尊者大拘絺羅答曰：「壽及暖，此二法合不別，此二法不可別施設。
所以者何？因壽故有暖，因暖故有壽。
若無壽者則無暖，無暖者則無壽。
猶如因油因炷，故得燃燈，彼中因焰故有光，因光故有焰。
若無焰者則無光，無光者則無焰。如是因壽故有暖，因暖故有壽。
若無壽者則無暖，無暖者則無壽。是故此二法合不別，此二法不可別施設。」
^n17^m24c尊者舍黎子聞已，歎曰：
「善哉！善哉！賢者拘絺羅！」
尊者舍黎子歎已，歡喜奉行。
^m25a復問曰：「賢者拘絺羅！
有幾法生身死已，身棄塚間，如木無情？」
^m25b尊者大拘絺羅答曰：「有三法生身死已，身棄塚間，如木無情。
云何為三？一者壽，二者暖，三者識。
此三法生身死已，身棄塚間，如木無情。」
^n18^m25c尊者舍黎子聞已，歎曰：
「善哉！善哉！賢者拘絺羅！」
尊者舍黎子歎已，歡喜奉行。
^m26a復問曰：「賢者拘絺羅！
若死及入滅盡定者，有何差別？」
^m26b尊者大拘絺羅答曰：「死者壽命滅訖，溫暖已去，諸根敗壞。
比丘入滅盡定者，壽不滅訖，暖亦不去，諸根不敗壞。
死及入滅盡定者，是謂差別。」
^n19^m26c尊者舍黎子聞已，歎曰：
「善哉！善哉！賢者拘絺羅！」
尊者舍黎子歎已，歡喜奉行。
^m27a復問曰：「賢者拘絺羅！
若入滅盡定及入無想定者，有何差別？」
^m27b尊者大拘絺羅答曰：「比丘入滅盡定者，想及知滅；比丘入無想定者，想知不滅。
若入滅盡定及入無想定者，是謂差別。」
^n20^m27c尊者舍黎子聞已，歎曰：
「善哉！善哉！賢者拘絺羅！」
尊者舍黎子歎已，歡喜奉行。
^m28a復問曰：「賢者拘絺羅！
若從滅盡定起及從無想定起者，有何差別？」
^m28b尊者大拘絺羅答曰：「比丘從滅盡定起時，不如是念：
我從滅盡定起。比丘從無想定起時，作如是念：
我為有想？我為無想？從滅盡定起及從無想定起者，是謂差別。」
^n21^m28c尊者舍黎子聞已，歎曰：
「善哉！善哉！賢者拘絺羅！」
尊者舍黎子歎已，歡喜奉行。
^m29a復問曰：「賢者拘絺羅！
比丘入滅盡定時先滅何法？為身行？為口、意行耶？」
^m29b尊者大拘絺羅答曰：「比丘入滅盡定時，先滅身行，次滅口行，後滅意行。」
^n22^m29c尊者舍黎子聞已，歎曰：
「善哉！善哉！賢者拘絺羅！」
尊者舍黎子歎已，歡喜奉行。
^m30a復問曰：「賢者拘絺羅！
比丘從滅盡定起時，先生何法？為身行，口、意行耶？」
^m30b尊者大拘絺羅答曰：「比丘從滅盡定起時，先生意行，次生口行，後生身行。」
^n23^m30c尊者舍黎子聞已，歎曰：
「善哉！善哉！賢者拘絺羅！」
尊者舍黎子歎已，歡喜奉行。
^m31a復問曰：「賢者拘絺羅！
比丘從滅盡定起時觸幾觸？」
^m31b尊者大拘絺羅答曰：「比丘從滅盡定起時觸三觸。
云何為三？一者不移動觸，二者無所有觸，三者無相觸。
比丘從滅盡定起時觸此三觸。」
^n24^m31c尊者舍黎子聞已，歎曰：
「善哉！善哉！賢者拘絺羅！」
尊者舍黎子歎已，歡喜奉行。
^m32a復問曰：「賢者拘絺羅！
空、無願、無相，此三法異義、異文耶？為一義、異文耶？」
^m32b尊者大拘絺羅答曰：「空、無願、無相，此三法異義、異文。」
^m32c尊者舍黎子聞已，歎曰：
「善哉！善哉！賢者拘絺羅！」
尊者舍黎子歎已，歡喜奉行。
^n25^m33a復問曰：「賢者拘絺羅！有幾因幾緣生不移動定耶？」
^m33b尊者大拘絺羅答曰：「有四因四緣生不移動定。
云何為四？若比丘離欲、離惡不善之法，……至得第四禪成就遊，是謂四因四緣生不移動定。」
^m33c尊者舍黎子聞已，歎曰：
「善哉！善哉！賢者拘絺羅！」
尊者舍黎子歎已，歡喜奉行。
^n26^m34a復問曰：「賢者拘絺羅！有幾因幾緣生無所有定耶？」
^m34b尊者大拘絺羅答曰：「有三因三緣生無所有定。
云何為三？若比丘度一切色想，……至得無所有處成就遊，是謂有三因三緣生無所有定。」
^m34c尊者舍黎子聞已，歎曰：
「善哉！善哉！賢者拘絺羅！」
尊者舍黎子歎已，歡喜奉行。
^n27^m35a復問曰：「賢者拘絺羅！有幾因幾緣生無想定？」
^m35b尊者大拘絺羅答曰：「有二因二緣生無想定。
云何為二？一者不念一切想，二者念無想界，是謂二因二緣生無想定。」
^m35c尊者舍黎子聞已，歎曰：
「善哉！善哉！賢者拘絺羅！」
尊者舍黎子歎已，歡喜奉行。
^n28^m36a復問曰：「賢者拘絺羅！有幾因幾緣住無想定耶？」
^m36b尊者大拘絺羅答曰：「有二因二緣住無想定。
云何為二？一者不念一切想，二者念無想界，是謂二因二緣住無想定。」
^m36c尊者舍黎子聞已，歎曰：
「善哉！善哉！賢者拘絺羅！」
尊者舍黎子歎已，歡喜奉行。
^n29^m37a復問曰：「賢者拘絺羅！有幾因幾緣從無想定起？」
^m37b尊者大拘絺羅答曰：「有三因三緣從無想定起。
云何為三？一者念一切想，二者不念無想界，三者因此身因六處緣命根，是謂三因三緣，從無想定起。」
^m37c如是，彼二尊更相稱歎善哉善哉，更互所說，歡喜奉行，從座起去。
^ck212
（二一二）一切智經^n1^m1我聞如是︰
^m2一時，佛遊鬱頭隨若，在普棘刺林。
^m3爾時，拘薩羅王波斯匿聞沙門瞿曇遊鬱頭隨若，在普棘刺林。
^m4拘薩羅王波斯匿聞已，告一人曰：
「汝往詣沙門瞿曇所，為我問訊聖體康强，安快無病，起居輕便，氣力如常耶？作如是語：
『拘薩羅王波斯匿問訊聖體康强，安快無病，起居輕便，氣力如常耶？』又復語曰：
『拘薩羅王波斯匿欲來相見。』」
^n2^m5彼人受教，往詣佛所，共相問訊，卻坐一面，白曰：
「瞿曇！拘薩羅王波斯匿問訊聖體康强，安快無病，起居輕便，氣力如常耶？
拘薩羅王波斯匿欲來相見。」
^m6世尊答曰：「今拘薩羅王波斯匿安隱快樂，今天及人、阿修羅、揵塔和、羅剎及餘若干身安隱快樂。
拘薩羅王波斯匿若欲來者，自可隨意。」
^n3^m7彼時，使人聞佛所說，善受持誦，卽從座起，繞三匝而去。
^m8爾時，尊者阿難住世尊後，執拂侍佛。
使人去後，於是，世尊迴顧告曰：
「阿難！汝來共詣東向大屋，開窗閉戶，住彼密處。
今日拘薩羅王波斯匿一心無亂，欲聽受法。」
^m9尊者阿難白曰：「唯然。」
^n4^m10於是，世尊將尊者阿難至彼東向大屋，開窗閉戶，密處布座，敷尼師檀，結跏趺坐。
^m11彼時，使人還詣拘薩羅王波斯匿所，白曰：
「天王！我已通沙門瞿曇，沙門瞿曇今待天王，唯願天王自當知時！」
^m12拘薩羅王波斯匿告御者曰：
「汝可嚴駕，我今欲往見沙門瞿曇。」
御者受教，卽便嚴駕。
^n5^m13爾時，賢及月姊妹與拘薩羅王波斯匿共坐食時，聞今日拘薩羅王波斯匿當往見佛，白曰：
「大王！若今往見世尊者，願為我等稽首世尊，問訊聖體康强，安快無病，起居輕便，氣力如常耶？作如是語：
『賢及月姊妹稽首世尊，問訊聖體康强，安快無病，起居輕便，氣力如常耶？』」
^n6^m14拘薩羅王波斯匿為賢及月姊妹默然而受。
^m15彼時，御者嚴駕已訖，白曰：
「天王！嚴駕已辦，隨天王意。」
^m16時，王聞已，卽便乘車，從鬱頭隨若出，往至普棘刺林。
^m17爾時，普棘刺林門外眾多比丘露地經行，拘薩羅王波斯匿往詣諸比丘所，問曰：
「諸賢！沙門瞿曇今在何處？我欲往見。」
^m18諸比丘答曰：「大王！彼東向大屋開窗閉戶，世尊在中，大王欲見者，可詣彼屋，在外住已，謦欬敲戶，世尊聞者，必為開戶。」
^n7^m19拘薩羅王波斯匿卽便下車，眷屬圍繞，步往至彼東向大屋。
到已住外，謦欬敲戶。
^m20世尊聞已，卽為開戶。
^m21拘薩羅王波斯匿便入彼屋，前詣佛所，白曰：
「瞿曇！賢及月姊妹稽首世尊，問訊聖體康强，安快無病，起居輕便，氣力如常耶？」
^n8^m22世尊問王：「賢及月姊妹更無人使耶？」
^m23拘薩羅王波斯匿白曰：「瞿曇！當知今日賢及月姊妹我共坐食，聞我今當欲往見佛，便白曰：
『大王！若往見佛者，當為我等稽首世尊，問訊聖體康强，安快無病，起居輕便，氣力如常耶？』故如是白世尊：
賢及月姊妹稽首世尊，問訊聖體康强，安快無病，起居輕便，氣力如常耶？瞿曇！
彼賢及月姊妹稽首世尊，問訊聖體康强，安快無病，起居輕便，氣力如常耶？」
^m24世尊答曰：「大王！今賢及月姊妹安隱快樂，今天及人、阿修羅、揵塔和、羅剎，及餘若干身安隱快樂。」
^n9^m25於是，拘薩羅王波斯匿與佛共相問訊，卻坐一面，白曰：
「瞿曇！我欲有所問，聽乃敢陳。」
^m26世尊告曰：「大王！欲問者，恣意所問。」
^m27拘薩羅王波斯匿便問曰：
「瞿曇！我聞沙門瞿曇作如是說：
本無，當不有，今現亦無若有餘沙門、梵志一切知、一切見者。
瞿曇！憶如是說耶？」
^m28世尊答曰：「大王！我不憶作如是說：
本無，當不有，今現亦無若有餘沙門、梵志一切知、一切見者。」
^n10^m29爾時，鞞留羅大將住在拘薩羅王波斯匿後，執拂拂王。
^m30於是，拘薩羅王波斯匿迴顧告鞞留羅大將曰：
「前日王共大眾坐，誰最前說『沙門瞿曇作如是說：
本無，當不有，今現亦無若有餘沙門、梵志一切知、一切見者。』？」
^m31鞞留羅大將答曰：「天王！有想年少吉祥子前作是說。」
^n11^m32拘薩羅王波斯匿聞已，告一人曰：
「汝往至想年少吉祥子所，作如是語：
『拘薩羅王波斯匿呼汝。』」
^m33彼人受教，卽往想年少吉祥子所，作如是語：
「年少！拘薩羅王波斯匿呼汝。」
^m34彼人去後，於是，拘薩羅王波斯匿白世尊曰：
「沙門瞿曇！頗有異說異受，沙門瞿曇憶所說耶？」
^m35世尊答曰：「大王！我憶曾如是說：
本無，當不有，今現亦無若有餘沙門、梵志一時知一切，一時見一切。
大王！我憶如是說也。」
^n12^m36拘薩羅王波斯匿聞已，歎曰：
「沙門瞿曇所說如師，沙門瞿曇所說如善師。
欲更有所問，聽我問耶？」
^m37世尊告曰：「大王！欲問，恣意所問。」
^m38拘薩羅王波斯匿問曰：「瞿曇！此有四種：剎利、梵志、居士、工師，為有勝如、有差別耶？」
^m39世尊答曰：「此有四種：
剎利、梵志、居士、工師，此有勝如、有差別也。
剎利梵志種，此於人間為最上德。居士、工師種，此於人間為下德也。此有四種：
剎利、梵志、居士、工師，是謂勝如、是謂差別。」
^n13^m40拘薩羅王波斯匿聞已，歎曰：
「沙門瞿曇所說如師，沙門瞿曇所說如善師。」
^m41拘薩羅王波斯匿白曰：「瞿曇！我不但問於現世義，亦復欲問於後世義，聽我問耶？」
^m42世尊告曰：「大王！欲問，恣意所問。」
^m43拘薩羅王波斯匿問曰：「瞿曇！此有四種：剎利、梵志、居士、工師，此有勝如、有差別於後世耶？」
^m44世尊答曰：「此有四種：
剎利、梵志、居士、工師，此有勝如、有差別謂後世也。此有四種：
剎利、梵志、居士、工師，若成就此五斷支，必得善師如來、無所著、正盡覺，必得可意，無不可意，亦於長夜得義饒益，安隱快樂。云何為五？
^n14^m45a多聞聖弟子信著如來，根生定立，無能奪者，謂沙門、梵志、天及魔、梵及餘世間，是謂第一斷支。
^m45b復次，大王！多聞聖弟子少病無病，成就等食道，不熱不冷，正樂不諍，謂食飲消、正安隱消，是謂第二斷支。
^n15^m45c復次，大王！多聞聖弟子無諂無誑、質直，現如真世尊及諸梵行，是謂第三斷支。
^m45d復次，大王！多聞聖弟子常行精進，斷惡不善，修諸善法，恒自起意，專一堅固，為諸善本，不捨方便，是謂第四斷支。
^m45e復次，大王！多聞聖弟子修行智慧，觀興衰法，得如此智，聖慧明達，分別曉了，以正盡苦，是謂第五斷支。
^n16^m46此有四種：剎利、梵志、居士、工師，彼若成就此五斷支，必得善師如來、無所著、正盡覺，必得可意，無不可意，亦於長夜得義饒益，安隱快樂。此有四種：
剎利、梵志、居士、工師，是謂勝如、是謂差別於後世也。」
^n17^m47拘薩羅王波斯匿聞已，歎曰：
「沙門瞿曇所說如師，沙門瞿曇所說如善師。
欲更有所問，聽我問耶？」
^m48世尊告曰：「大王！欲問，恣意所問。」
^m49拘薩羅王波斯匿問曰：「瞿曇！此有四種：剎利、梵志、居士、工師，此有勝如、此有差別於斷行耶？」
^m50世尊答曰：「此有四種：
剎利、梵志、居士、工師，此有勝如、此有差別於斷行也。
^n18^m51a大王！於意云何？若信者所斷，是不信斷者，終無是處。
若少病者所斷，是多病斷者，終無是處。
若不諂不誑者所斷，是諂誑斷者，終無是處。
若精勤者所斷，是懈怠斷者，終無是處。
若智慧者所斷，是惡慧斷者，終無是處。
^n19^m51b猶如四御：象御、馬御、牛御、人御，彼中二御不可調、不可御，二御可調、可御。
大王！於意云何？若此二御不可調、不可御，彼來調地、御地，受御事者，終無是處。
若彼二御可調、可御，來至調地、御地，受御事者，必有是處。
^n20^m51c如是，大王！於意云何？若信者所斷，是不信斷耶？終無是處。
若少病者所斷，是多病斷耶？終無是處。
若不諂不誑者所斷，是諂誑斷耶？終無是處。
若精勤者所斷，是懈怠斷耶？終無是處。
若智慧者所斷，是惡慧斷耶？終無是處。
^n21^m52如是此四種：剎利、梵志、居士、工師，是謂勝如、是謂差別於斷行也。」
^m53拘薩羅王波斯匿聞已，歎曰：
「沙門瞿曇所說如師，沙門瞿曇所說如善師。
欲更有所問，聽我問耶？」
^m54世尊答曰：「大王！欲問，恣意所問。」
^m55拘薩羅王波斯匿問曰：「瞿曇！此有四種：剎利、梵志、居士、工師，此有勝如、此有差別，謂斷耶？」
^m56世尊答曰：「此有四種：
剎利、梵志、居士、工師，彼等等斷，無有勝如、無有差別於斷也。
大王！猶如東方剎利童子來，彼取乾娑羅木作火母，鑽攢生火。
南方梵志童子來，彼取乾娑羅木作火母，鑽攢生火。
西方居士童子來，彼取乾栴檀木作火母，鑽攢生火。
北方工師童子來，彼取乾鉢投摩木作火母，鑽攢生火。
大王！於意云何？謂彼若干種人持若干種木作火母，鑽攢生火。
彼中或有人著燥草木，生煙、生焰、生色。
大王！於煙煙、焰焰、色色說何等差別耶？」
^m57拘薩羅王波斯匿答曰：「瞿曇！謂彼若干種人取若干種木作火母，鑽攢生火，彼中或有人著燥草木，生煙、生焰、生色，瞿曇！
我不說煙煙、焰焰、色色有差別也。」
^n22^m58如是，大王！此有四種：
剎利、梵志、居士、工師，彼一切等等斷，無有勝如、無有差別於斷也。」
^m59拘薩羅王波斯匿聞已，歎曰：
「沙門瞿曇所說如師，沙門瞿曇所說如善師。
欲更有所問，聽我問耶？」
^m60世尊告曰：「大王！欲問，恣意所問。」
^n23^m61拘薩羅王波斯匿問曰：「瞿曇！有天耶？」
^m62世尊問曰：「大王！何意問有天耶？」
^m63拘薩羅王波斯匿答曰：「瞿曇！若有天有諍、樂諍者，彼應來此間。
若有天無諍、不樂諍者，不應來此間。」
^m64爾時，鞞留羅大將住在拘薩羅王波斯匿後，執拂拂王。
^n24^m65鞞留羅大將白曰：「瞿曇！若有天無諍、不樂諍者不來此間，且置彼天。
若有天有諍、樂諍來此間者，沙門瞿曇必說彼天福勝、梵行勝，此天得自在退彼天、遣彼天也。」
^n25^m66是時，尊者阿難在世尊後，執拂侍佛。
於是，尊者阿難作是念：
此鞞留羅大將是拘薩羅王波斯匿子，我是世尊子，今正是時，子子共論。
^m67於是，尊者阿難語鞞留羅大將曰：
「我欲問汝，隨所解答。
大將！於意云何？拘薩羅王波斯匿所有境界，教令所及，拘薩羅王波斯匿福勝、梵行勝故，寧得自在退去、遣去耶？」
^m68鞞留羅大將答曰：「沙門！若拘薩羅王波斯匿所有境界，教令所及，拘薩羅王波斯匿福勝、梵行勝故，得自在退去、遣去也。」
^n26^m69「大將！於意云何？若非拘薩羅王波斯匿境界，教令所不及，拘薩羅王波斯匿福勝、梵行勝故，意得自在退彼、遣彼耶？」
^m70鞞留羅大將答曰：「沙門！若非拘薩羅王波斯匿境界，教令所不及，拘薩羅王波斯匿福勝、梵行勝故，不得自在退彼、遣彼也。」
^n27^m71尊者阿難復問曰：「大將！頗聞有三十三天耶？」
^m72鞞留羅大將答曰：「我拘薩羅王波斯匿遊戲時，聞有三十三天。」
^m73「大將！於意云何？
拘薩羅王波斯匿福勝、梵行勝故，寧得自在退彼三十三天，遣彼三十三天耶？」
^m74鞞留羅大將答曰：「沙門！拘薩羅王波斯匿尚不能得見三十三天，況復退遣耶？
退遣彼三十三天者，終無是處。」
^n28^m75「如是，大將！若有天無諍、不樂諍不來此間者，此天福勝、梵行勝。
若有此天諍、樂諍來此間者，此天於彼天尚不能得見，況復退遣耶？
若退遣彼者，終無是處。」
^n29^m76於是，拘薩羅王波斯匿問曰：
「瞿曇！此沙門名何等耶？」
^m77世尊答曰：「大王！此比丘名阿難，是我侍者。」
^m78拘薩羅王波斯匿聞已，歎曰：
「阿難所說如師，阿難所說如善師。
欲更有所問，聽我問耶？」
^m79世尊告曰：「大王！欲問，恣意所問。」
^n30^m80拘薩羅王波斯匿問曰：「瞿曇！頗有梵耶？」
^m81世尊問曰：「大王！何意問有梵耶？大王！若我施設有梵，彼梵清淨。」
^m82世尊與拘薩羅王波斯匿於其中間論此事時，彼使人將想年少吉祥子來還，詣拘薩羅王波斯匿所，白曰：
「天王！想年少吉祥子已來在此。」
^n31^m83拘薩羅王波斯匿聞已，問想年少吉祥子曰：
「前日王共大眾會坐，誰最前說『沙門瞿曇如是說：
本無，當不有，今現亦無若有餘沙門、梵志一切知、一切見。』耶？」
^m84想年少吉祥子答曰：「天王！
鞞留羅大將前說也。」
^n32^m85鞞留羅大將聞已，白曰：
「天王！此想年少吉祥子前說也。」
^m86如是彼二人更互共諍此論。
^m87於其中間彼御者即便嚴駕，至拘薩羅王波斯匿所，白曰：
「天王！嚴駕已至，天王當知時。」
^m88拘薩羅王波斯匿聞已，白世尊曰：
「我問瞿曇一切知事，沙門瞿曇答我一切知事。
我問沙門瞿曇四種清淨，沙門瞿曇答我四種清淨。
我問沙門瞿曇所得，沙門瞿曇答我所得。
我問沙門瞿曇有梵，沙門瞿曇答我有梵。
若我更問餘事者，沙門瞿曇必答我餘事。瞿曇！
我今多事，欲還請辭。」
^m89世尊答曰：「大王！自當知時。」
^n33^m90拘薩羅王波斯匿聞世尊所說，善受持誦，卽從座起，繞世尊三匝而去。
^m91佛說如是，拘薩羅王波斯匿、尊者阿難及一切大眾聞佛所說，歡喜奉行。
^ck213
（二一三）莊嚴經^n1^m1我聞如是︰
^m2一時，佛遊釋中，在釋家都邑，名彌婁離。
^m3爾時，拘薩羅王波斯匿與長作共俱有所為故，出詣邑名城。
拘薩羅王波斯匿至彼園觀，見諸樹下寂無音聲，遠離，無惡，無有人民，隨順燕坐，見已，憶念世尊。
^m4拘薩羅王波斯匿告曰：「長作！今此樹下寂無音聲，遠離，無惡，無有人民，隨順燕坐，此處我數往見佛。
長作！世尊今在何處？我欲往見。」
^m5長作答曰：「天王！我聞世尊遊釋中，在釋家都邑，名彌婁離。」
^n2^m6拘薩羅王波斯匿復問曰：
「長作！釋家都邑名彌婁離，去此幾許？」
^m7長作答曰：「天王！去此三拘婁舍。」
^m8拘薩羅王波斯匿告曰：「長作！可敕嚴駕，我欲詣佛。」
^m9長作受教，即敕嚴駕，白曰：
「天王！嚴駕已訖，隨天王意。」
^m10拘薩羅王波斯匿即昇乘出城外，往至釋家都邑，名彌婁離。
^n3^m11爾時，彌婁離門外眾多比丘露地經行。
拘薩羅王波斯匿往詣諸比丘所，問曰：
「諸尊！世尊今在何處晝行？」
^m12眾多比丘答曰：「大王！彼東向大屋，開窗閉戶，世尊今在彼中晝行。
大王！欲見便往詣彼，到已住外，謦欬敲戶，世尊聞者，必為開戶。」
^n4^m13拘薩羅王波斯匿卽便下車，若有王剎利頂來而得人處，教令大地，有五儀飾：
劍、蓋、華鬘及珠柄拂、嚴飾之屣，彼盡脫已，授與長作。
^m14長作念曰：天王今者必當獨入，我等應共住此待耳。
^n5^m15於是，拘薩羅王波斯匿眷屬圍遶，步往至彼東向大屋。
到已住外，謦欬敲戶。
^m16世尊聞已，卽為開戶。
^m17拘薩羅王波斯匿便入彼屋，前至佛所，稽首禮足，再三自稱姓名：
「我是拘薩羅王波斯匿，我是拘薩羅王波斯匿。」
^m18世尊答曰：「如是，大王！
汝是拘薩羅王波斯匿，汝是拘薩羅王波斯匿。」
拘薩羅王波斯匿再三自稱姓名已，稽首佛足，卻坐一面。
^n6^m19世尊問曰：「大王！見我有何等義，而自下意稽首禮足，供養承事耶？」
^m20拘薩羅王波斯匿答曰：「世尊！我於佛而有法靜，因此故，我作是念：
如來、無所著、正盡覺所說法善，世尊弟子眾善趣向也。
^m21a世尊！我坐都坐時，見母共子諍，子共母諍，父子、兄弟、姊妹、親屬展轉共諍。
彼卽諍時，母說子惡，子說母惡，父子、兄弟、姊妹、親屬更相說惡，況復他人？
^n7^m21b我見世尊弟子諸比丘眾從世尊行梵行，或有比丘少多起諍，捨戒罷道，不說佛惡，不說諸法惡，不說眾惡，但自責數：
我為惡，我為無德。所以者何？
以我不能從世尊自盡形壽修行梵行。
^n8^m21c是謂我於佛而有法靜，因此故，我作是念：
如來、無所著、正盡覺所說法善，世尊弟子眾善趣向也。
^m22a復次，世尊！我見一沙門梵志，或九月或十月，少多學行梵行，捨隨本服，復為欲所染，染欲著欲，為欲所縛，憍卽受入，不見災患，不見出要而樂行欲。
^n9^m22b世尊！我見世尊弟子諸比丘眾自盡形壽修行梵行，乃至億數，我於此外，不見如是清淨梵行，如世尊家。
^m22c是謂我於佛而有法靜，因此故，我作是念：
如來、無所著、正盡覺所說法善，世尊弟子眾善趣向也。
^n10^m23a復次，世尊！我見一沙門梵志羸瘦憔悴，形色極惡，身生白皰，人不喜見。我作是念：
此諸尊何以羸瘦憔悴，形色極惡，身生白皰，人不喜見？
此諸尊必不樂行梵行，或身有患，或屏處作惡，以是故諸尊羸瘦憔悴，形色極惡，身生白皰，人不喜見。
我往問彼：『諸尊何故羸瘦憔悴，形色極惡，身生白皰，人不喜見，諸尊不樂行梵行耶？
為身有患耶？為屏處作惡耶？是故諸尊羸瘦憔悴，形色極惡，身生白皰，人不喜見。』
彼答我曰：『大王！是白病。大王！是白病。』
^n11^m23b世尊！我見世尊弟子諸比丘眾樂行端正，面色悅澤，形體淨潔，無為無求，護他妻食如鹿，自盡形壽修行梵行。我見已，作是念：
此諸尊何故樂行端正，面色悅澤，形體淨潔，無為無求，護他妻食如鹿，自盡形壽修行梵行？
此諸尊或得離欲，或得增上心，現法樂居，易不難得，是故此諸尊樂行端正，面色悅澤，形體淨潔，無為無求，護他妻食如鹿，自盡形壽修行梵行。
若行欲樂行端正者，我應樂行端正。
何以故？我得五欲功德，易不難得。
若此諸尊得離欲，得增上心，於現法樂居，易不難得，是故此諸尊樂行端正，面色悅澤，形體淨潔，無為無求，護他妻食如鹿，自盡形壽修行梵行。
^n12^m23c是謂我於佛而有法靜，因此故，我作是念：
如來、無所著、正盡覺所說法善，世尊弟子眾善趣向也。
^m24a復次，世尊！我見一沙門梵志聰明智慧，自稱聰明智慧，博聞決定，諳識諸經，制伏強敵，談論覺了，名德流布，一切世間無不聞知，所遊至處壞諸見宗，輙自立論，而作是說：
『我等往至沙門瞿曇所，問如是如是事，若能答者，當難詰彼；
若不能答，亦難詰已，捨之而去。』
彼聞世尊遊某村邑，往至佛所，尚不敢問於世尊事，況復欲難詰耶？
是謂我於佛而有法靜，因此故，我作是念：
如來、無所著、正盡覺所說法善，世尊弟子眾善趣向也。
^n13^m24b復次，世尊！我見一沙門梵志聰明智慧，自稱聰明智慧，博聞決定，諳識諸經，制伏強敵，談論覺了，名德流布，一切世間無不聞知，所遊至處壞諸見宗，輙自立論，而作是說：
『我等往至沙門瞿曇所，問如是如是事，若能答者，當難詰彼；
若不能答，亦難詰已，捨之而去。』
彼聞世尊遊某村邑，往至佛所，問世尊事，世尊為答。
彼聞答已，便得歡喜，稽首佛足，繞三匝而去。
^n14^m24c是謂我於佛而有法靜，因此故，我作是念：
如來、無所著、正盡覺所說法善，世尊弟子眾善趣向也。
^m25a復次，世尊！我見一沙門梵志聰明智慧，自稱聰明智慧，博聞決定，諳識諸經，制伏強敵，談論覺了，名德流布，一切世間無不聞知，所遊至處壞諸見宗，輙自立論，而作是說：
『我等往至沙門瞿曇所，問如是如是事，若能答者，當難詰彼；
若不能答，亦難詰已，捨之而去。』
彼聞世尊遊某村邑，往至佛所，問世尊事，世尊為答。
彼聞答已，便得歡喜，即自歸佛、法及比丘眾，世尊受彼為優婆塞，終身自歸，乃至命盡。
^n15^m25b是謂我於佛而有法靜，因此故，我作是念：
如來、無所著、正盡覺所說法善，世尊弟子眾善趣向也。
^m26a復次，世尊！我見一沙門梵志聰明智慧，自稱聰明智慧，博聞決定，諳識諸經，制伏強敵，談論覺了，名德流布，一切世間無不聞知，所遊至處壞諸見宗，輙自立論，而作是說：
『我等往至沙門瞿曇所，問如是如是事，若能答者，當難詰彼；
若不能答，亦難詰已，捨之而去。』
彼聞世尊遊某村邑，往至佛所，問世尊事，世尊為答。
彼聞答已，便得歡喜，卽從世尊求出家學，而受具足，得比丘法。
佛便度彼而授具足，得比丘法。若彼諸尊出家學道而受具足，得比丘法已，獨住遠離，心無放逸，修行精勤。
彼獨住遠離，心無放逸，修行精勤已，若族姓子所為，剃除鬚髮，著袈裟衣，至信、捨家、無家、學道者，唯無上梵行訖，於現法中自知自覺，自作證成就遊：
生已盡，梵行已立，所作已辦，不更受有，知如真。
若彼諸尊知法已，乃至得阿羅訶。得阿羅訶已，便作是念：
諸賢！我本幾了幾失。所以者何？
我本非沙門稱沙門，非梵行稱梵行，非阿羅訶稱阿羅訶，我等今是沙門，是梵行，是阿羅訶。
^n16^m26b是謂我於佛而有法靜，因此故，我作是念：
如來、無所著、正盡覺所說法善，世尊弟子眾善趣向也。
^m27a復次，世尊！我自若居國，無過者令殺，有過者令殺，然在都坐，我故不得作如是說：
『卿等並住，無人問卿事。
人問我事，卿等不能斷此事，我能斷此事。』
於其中間競論餘事，不待前論訖。
^n17^m27b我數見世尊大眾圍繞說法，彼中一人鼾眠作聲，有人語彼：
『君莫鼾眠作聲！君不用聞世尊說法如甘露耶？』
彼人聞已，卽便默然。我作是念：
如來、無所著、正盡覺、眾調御士，甚奇！
甚特！所以者何？以無刀杖，皆自如法，安隱快樂。
^n18^m27c是謂我於佛而有法靜，因此故，我作是念：
如來、無所著、正盡覺所說法善，世尊弟子眾善趣向也。
^m28a復次，世尊！我於仙餘及宿舊二臣出錢財賜，亦常稱譽，彼命由我，然不能令彼仙餘及宿舊二臣下意恭敬、尊重、供養、奉事於我，如為世尊下意恭敬、尊重、供養、奉事也。
^n19^m28b是謂我於佛而有法靜，因此故，我作是念：
如來、無所著、正盡覺所說法善，世尊弟子眾善趣向也。
^m29a復次，世尊！我昔出征，宿一小屋中，欲試仙餘、宿舊二臣，知彼頭向何處眠耶？
為向我？為向世尊？於是，仙餘、宿舊二臣則於初夜結跏趺坐，默然燕坐，至中夜聞世尊在某方處，便以頭向彼，以足向我。我見已，作是念：
此仙餘及宿舊二臣不在現勝事，是故彼不下意恭敬、尊重、供養、奉事於我，如為世尊下意恭敬、尊重、供養、奉事也。
^n20^m29b是謂我於佛而有法靜，因此故，我作是念：
如來、無所著、正盡覺所說法善，世尊弟子眾善趣向也。
^m30復次，世尊！我亦國王，世尊亦法王；
我亦剎利，世尊亦剎利；我亦拘薩羅，世尊亦拘薩羅；
我年八十，世尊亦八十。
世尊以此事故，我堪耐為世尊盡形壽，下意恭敬、尊重、供養、奉事。
世尊！我今多事，欲還請辭。」
^n21^m31世尊告曰：「大王！自當知時。」
^m32於是，拘薩羅王波斯匿聞佛所說，善受持誦，卽從座起，稽首佛足，繞三匝而去。
^m33爾時，尊者阿難住世尊後，執拂侍佛，於是，世尊迴顧告曰：
「阿難！若有比丘依彌婁離林住者，令彼一切集在講堂。」
^m34於是，尊者阿難受佛教已，若諸比丘依彌婁離林住者，令彼一切集在講堂。還詣佛所，白曰：
「世尊！若有比丘依彌婁離林住者，彼一切已集講堂，唯願世尊自當知時！」
^n22^m35於是，世尊將尊者阿難往至講堂比丘眾前，敷座而坐，告曰：
「比丘！今拘薩羅王波斯匿在我前說此《法莊嚴經》已，卽從座起，稽首我足，繞三匝而去。
比丘！汝等當受持此《法莊嚴經》，善誦善習。所以者何？
比丘！此《法莊嚴經》，如義如法，為梵行本，趣智趣覺，趣至涅槃。
若族姓子至信、捨家、無家、學道者，亦當受持，當誦當習此《法莊嚴經》。」
^n23^m36佛說如是，彼諸比丘聞佛所說，歡喜奉行。
^ck214
（二一四）鞞訶提經^n1^m1我聞如是︰
^m2一時，佛遊舍衛國，在勝林給孤獨園。
^m3爾時，尊者阿難住舍衛國，於東園鹿子母堂為小事故，彼時尊者阿難將一比丘從舍衛出，往至東園鹿子母堂。
所為事訖，將彼比丘還，往至勝林給孤獨園。
^m4爾時，拘薩羅王波斯匿乘一奔陀利象，與尸利阿荼大臣俱出舍衛國。
^m5尊者阿難遙見拘薩羅王波斯匿來已，問伴比丘：
「彼是拘薩羅王波斯匿耶？」
^m6答曰：「是也。」
^n2^m7尊者阿難便下道避至一樹下。
^m8拘薩羅王波斯匿遙見尊者阿難在於樹間，問曰：
「尸利阿荼！彼是沙門阿難耶？」
^m9尸利阿荼答曰：「是也。」
^m10拘薩羅王波斯匿告尸利阿荼大臣曰：
「汝御此象，令至沙門阿難所。」
尸利阿荼受王教已，即御此象，令至尊者阿難所。
^m11於是，拘薩羅王波斯匿問曰：
「阿難！從何處來？欲至何處？」
^m12尊者阿難答曰：「大王！我從東園鹿子母堂來，欲至勝林給孤獨園。」
^n3^m13拘薩羅王波斯匿語曰：「阿難！若於勝林無急事者，可共往至阿夷羅婆提河。」
為慈愍故，尊者阿難為拘薩羅王波斯匿默然而受。
^m14於是，拘薩羅王波斯匿令尊者阿難在前，共至阿夷羅婆提河，到已下乘，取彼象韉，四疊敷地，請尊者阿難：
「阿難！可坐此座。」
^m15尊者阿難答曰：「止！止！大王！但心靜足。」
^n4^m16拘薩羅王波斯匿再三請尊者阿難：
「阿難！可坐此座。」
^m17尊者阿難亦再三語：「止！止！大王！但心靜足。我自有尼師檀，我今當坐。」
於是，尊者阿難敷尼師檀，結跏趺坐。
^m18拘薩羅王波斯匿與尊者阿難共相問訊，卻坐一面，語曰：
「阿難！欲有所問，聽我問耶？」
^m19尊者阿難答曰：「大王！欲問便問，我聞已當思。」
^n5^m20拘薩羅王波斯匿問曰：「阿難！如來頗行如是身行，謂此身行為沙門、梵志所憎惡耶？」
^m21尊者阿難答曰：「大王！如來不行如是身行，謂此身行為沙門、梵志聰明智慧及餘世間所憎惡也。」
^m22拘薩羅王波斯匿聞已，歎曰：
「善哉！善哉！阿難！我所不及。
若聰明智慧及餘世間者，而阿難及之。
阿難！若有不善相悉而毀呰稱譽者，我等不見彼真實也。
阿難！若有善相悉而毀呰稱譽者，我見彼真實也。
阿難！如來頗行如是身行，謂此身行為沙門、梵志聰明智慧及餘世間所憎惡耶？」
^m23尊者阿難答曰：「大王！如來終不行如是身行，謂此身行為沙門、梵志聰明智慧及餘世間所憎惡也。」
^n6^m24拘薩羅王波斯匿問曰：「阿難！云何為身行耶？」
^m25尊者阿難答曰：「大王！不善身行也。」
^m26拘薩羅王波斯匿問曰：「阿難！云何不善身行耶？」
^m27尊者阿難答曰：「大王！謂身行有罪。」
^m28拘薩羅王波斯匿問曰：「阿難！云何身行有罪耶？」
^m29尊者阿難答曰：「大王！謂行身行，智者所憎惡。」
^n7^m30拘薩羅王波斯匿問曰：「阿難！云何智者所憎惡耶？」
^m31尊者阿難答曰：「大王！謂行身行，自害、害彼、俱害，滅智慧、惡相助，不得涅槃，不趣智，不趣覺，不趣涅槃，彼可行法不知如真，不可行法亦不知如真。
可行法不知如真，不可行法亦不知如真已，可受法不知如真，不可受法亦不知如真。
可受法不知如真，不可受法亦不知如真已，可斷法不知如真，不可斷法亦不知如真。
可斷法不知如真，不可斷法亦不知如真已，可成就法不知如真，不可成就法亦不知如真。
可成就法不知如真，不可成就法亦不知如真已，可行法便不行，不可行法而行。
可行法便不行，不可行法而行已，可受法便不受，不可受法而受。
可受法便不受，不可受法而受已，可斷法便不斷，不可斷法而斷。
可斷法便不斷，不可斷法而斷已，可成就法便不成就，不可成就法而成就。
可成就法便不成就，不可成就法而成就已，不善法轉增，善法轉減，是故如來終不行此法。」
^n8^m32拘薩羅王波斯匿問曰：「阿難！如來何故終不行此法耶？」
^m33尊者阿難答曰：「大王！離欲、欲已盡，離恚、恚已盡，離癡、癡已盡，如來斷一切不善之法，成就一切善法。
教師、妙師、善順師，將御、順御，善語、妙語、善順語，是故如來終不行此法。」
^n9^m34拘薩羅王波斯匿歎曰：「善哉！善哉！阿難！如來不可行法終不行。
所以者何？以如來、無所著、正盡覺故。
阿難！汝彼師弟子，學道欲得無上安隱涅槃，汝尚不行此法，況復如來行此法耶？」
^n10^m35拘薩羅王波斯匿問曰：「阿難！如來頗行如是身行，謂此身行不為沙門、梵志聰明智慧及餘世間所憎惡耶？」
^m36尊者阿難答曰：「大王！如來必行如是身行，謂此身行不為沙門、梵志聰明智慧及餘世間所憎惡也。」
^n11^m37拘薩羅王波斯匿問曰：「阿難！云何為身行耶？」
^m38尊者阿難答曰：「大王！謂善身行也。」
^m39拘薩羅王波斯匿問曰：「阿難！云何善身行耶？」
^m40尊者阿難答曰：「大王！謂身行無罪。」
^m41拘薩羅王波斯匿問曰：「阿難！云何身行無罪耶？」
^m42尊者阿難答曰：「大王！謂行身行，智者所不憎惡。」
^n12^m43拘薩羅王波斯匿問曰：「阿難！云何智者所不憎惡？」
^m44尊者阿難答曰：「大王！謂行身行，不自害、不害彼、不俱害，覺慧、不惡相助，得涅槃，趣智趣覺，趣至涅槃，彼可行法知如真，不可行法亦知如真。
可行法知如真，不可行法亦知如真已，可受法知如真，不可受法亦知如真。
可受法知如真，不可受法亦知如真已，可斷法知如真，不可斷法亦知如真。
可斷法知如真，不可斷法亦知如真已，可成就法知如真，不可成就法亦知如真。
可成就法知如真，不可成就法亦知如真已，可行法而行，不可行法便不行。
可行法而行，不可行法便不行已，可受法而受，不可受法便不受。
可受法而受，不可受法便不受已，可斷法而斷，不可斷法便不斷。
可斷法而斷，不可斷法便不斷已，可成就法而成就，不可成就法便不成就。
可成就法而成就，不可成就法便不成就已，不善法轉減，善法轉增，是故如來必行此法。」
^n13^m45拘薩羅王波斯匿問曰：「阿難！如來何故必行此法耶？」
^m46尊者阿難答曰：「大王！離欲、欲已盡，離恚、恚已盡，離癡、癡已盡，如來成就一切善法，斷一切不善之法。
教師、妙師、善順師，將御、順御，善語、妙語、善順語，是故如來必行此法。」
^m47拘薩羅王波斯匿歎曰：「善哉！善哉！阿難！如來可行法必行。
所以者何？以如來、無所著、正盡覺故。
阿難！汝彼師弟子，學道欲得無上安隱涅槃，汝尚行此法，況復如來不行此法耶？
阿難善說，我今歡喜。
阿難快說，我極歡喜。
若村輸租阿難法應受者，我村輸租為法布施。
阿難！若象、馬、牛、羊阿難法應受者，我象、馬、牛、羊為法布施。
阿難！若婦女及童女阿難法應受者，我婦女及童女為法布施。
阿難！若生色寶阿難法應受者，我生色寶為法布施。
阿難！如此之事阿難皆不應受。
我拘薩羅家有一衣，名鞞訶提，彼第一，王以傘柄孔中盛送來為信。
阿難！若拘薩羅家有劫貝諸衣者，此鞞訶提於諸衣中最為第一。
所以者何？此鞞訶提衣長十六肘，廣八肘，我此鞞訶提衣，今為法故布施阿難。
阿難！當作三衣，持令彼拘薩羅家長夜增益得福。」
^m48尊者阿難答曰：「止！止！大王！但心靜足。自有三衣，謂我所受。」
^n14^m49拘薩羅王波斯匿白曰：「阿難！聽我說喻，慧者聞喻則解其義。
猶如大雨時，此阿夷羅婆提河水滿，兩岸溢則流出，阿難見耶？」
^m50尊者阿難答曰：「見也。」
^m51拘薩羅王波斯匿白曰：「如是，阿難！若有三衣，當與比丘、比丘尼，漸學舍羅、舍羅磨尼離。
阿難！以此鞞訶提作三衣受持，令彼拘薩羅家長夜得增益福。」
^n15^m52尊者阿難為拘薩羅王波斯匿默然而受。
^m53於是，拘薩羅王波斯匿知尊者阿難默然受已，鞞訶提衣為法布施尊者阿難，卽從座起，繞三匝而去。
^m54去後不久，尊者阿難持鞞訶提衣往詣佛所，稽首佛足，卻住一面，白曰：
「世尊！此鞞訶提衣，今日拘薩羅王波斯匿為法布施我，願世尊以兩足著鞞訶提衣上，令拘薩羅家長夜得增益福。」
^n16^m55於是，世尊以兩足著鞞訶提衣上，告曰：
「阿難！若汝與拘薩羅王波斯匿所共論者，今悉向我而廣說之。」
^m56於是，尊者阿難與拘薩羅王波斯匿所共論者，盡向佛說，叉手白曰：
「我如是說，不誣謗世尊耶？
真說如法，說法次法，不於如法有過失耶？」
^m57世尊答曰：「汝如是說，不誣謗我，真說如法，說法次法，亦不於如法有過失也。
阿難！若拘薩羅王波斯匿以此義、以此句、以此文來問我者，我亦為拘薩羅王波斯匿以此義、以此句、以此文答彼也。
阿難！此義如汝所說，汝當如是受持。
所以者何？此說卽是其義。」
^n17^m59佛說如是，尊者阿難及諸比丘聞佛所說，歡喜奉行。
^ck215
（二一五）第一得經^n1^m1我聞如是︰
^m2一時，佛遊舍衛國，在勝林給孤獨園。
^m3a爾時，世尊告諸比丘：
「若拘薩羅王波斯匿所有境界，教令所及，彼中拘薩羅王波斯匿最為第一。
^m3b拘薩羅王波斯匿者，變易有異，多聞聖弟子如是觀則厭彼，厭彼已，尚不欲第一，況復下賤？
^m4a所謂日月境界，光明所照，所照諸方，謂千世界，此千世界，有千日、千月、千弗于逮洲、千閻浮洲、千拘陀尼洲、千鬱單越洲、千須彌山、千四大王天、千四天王子、千三十三天、千釋天因陀羅、千焰摩天、千須焰摩天子，千兜率哆天、千兜率哆天子，千化樂天、千善化樂天子、千他化樂天、千自在天子，千梵世界及千別梵。
彼中有一梵大梵，富祐作化尊，造眾生父，已有當有。
^n2^m4b彼大梵者，變易有異，多聞聖弟子如是觀則厭彼，厭彼已，尚不欲第一，況復下賤？
^m5a後時此世敗壞，此世敗壞時，眾生生晃昱天中。
彼中有色乘意生，具足一切，支節不減，諸根不壞，以喜為食，形色清淨，自身光照，飛乘虛空，住彼久遠。
^n3^m5b晃昱天者，變易有異，多聞聖弟子如是觀則厭彼，厭彼已，尚不欲第一，況復下賤？
^m6a復次，有四想，有比丘想小、想大、想無量、想無所有。
^m6b眾生如是樂想意解者，變易有異，多聞聖弟子如是觀則厭彼，厭彼已，尚不欲第一，況復下賤？
^n4^m7a復次有八除處。云何為八？
1比丘！內有色想，外觀色，少善色惡色，彼色除已知、除已見，作如是想，是謂第一除處。
2復次，比丘！內有色想，外觀色，無量善色惡色，彼色除已知、除已見，作如是想，是謂第二除處。
3復次，比丘！內無色想，外觀色，少善色惡色，彼色除已知、除已見，作如是想，是謂第三除處。
4復次，比丘！內無色想，外觀色，無量善色惡色，彼色除已知、除已見，作如是想，是謂第四除處。
5復次，比丘！內無色想，外觀色，青青色，青見青光，猶如青水華，青青色，青見青光；
猶如成就波羅㮈衣，熟擣磨碾，光色悅澤，青青色，青見青光。
如是，比丘！內無色想，外觀色，青青色，青見青光，無量無量，淨意潤意，樂不憎惡，彼色除已知、除已見，作如是想，是謂第五除處。
6復次，比丘！內無色想，外觀色，黃黃色，黃見黃光，猶如頻頭歌羅華，黃黃色，黃見黃光；
猶如成就波羅㮈衣，熟擣磨碾，光色悅澤，黃黃色，黃見黃光。
如是，比丘！內無色想，外觀色，黃黃色，黃見黃光，無量無量，淨意潤意，樂不憎惡，彼色除已知、除已見，作如是想，是謂第六除處。
7復次，比丘！內無色想，外觀色，赤赤色，赤見赤光，猶如加尼歌羅華，赤赤色，赤見赤光，猶如成就波羅㮈衣，熟擣磨碾，光色悅澤，赤赤色，赤見赤光。
如是，比丘！內無色想，外觀色，赤赤色，赤見赤光，無量無量，淨意潤意，樂不憎惡，彼色除已知、除已見，作如是想，是謂第七除處。
8復次，比丘！內無色想，外觀色，白白色，白見白光，猶如太白白色，白見白光；
猶如成就波羅㮈衣，熟擣磨碾，光色悅澤，白白色，白見白光。
如是，比丘！內無色想，外觀色，白白色，白見白光，無量無量，淨意潤意，樂不憎惡，彼色除已知、除已見，作如是想，是謂第八除處。
^n5^m7b眾生如是樂除處意解者，變易有異，多聞聖弟子如是觀則厭彼，厭彼已，尚不欲第一，況復下賤？
^m8a復次，有十一切處。云何為十？
有比丘無量地處修一，思惟上下諸方不二；
無量水處，無量火處，無量風處，無量青處，無量黃處，無量赤處，無量白處，無量空處，無量識處第十修一，思惟上下諸方不二。
^n6^m8b眾生如是樂一切處意解者，變易有異，多聞聖弟子如是觀則厭彼，厭彼已，尚不欲第一，況復下賤？
^m9是謂第一清淨說，施設最第一，謂我無、我不有，及為彼證故，施設於道；
是謂第一外依見處、最依見處，謂度一切色想，……乃至得非有想非無想處成就遊；
是謂於現法中第一求趣至涅槃，於現法中最施設涅槃，謂六更樂處生、滅、味、離、慧見如真，及為彼證故，施設於道。
^n7^m10復次，有四斷。
云何為四？有斷樂遲，有斷樂速，有斷苦遲，有斷苦速。
^m11a於中若有斷樂遲者，是樂遲故，說下賤。
^m11b於中若有斷樂速者，此斷樂速故，此斷亦說下賤。
^m11c於中若有斷苦遲者，此斷苦遲故，此斷亦說下賤。
^n8^m11d於中若有斷苦速者，此斷苦速故，此斷非廣布、不流布，乃至天人亦不稱廣布。
^m12我斷廣布流布，乃至天人亦稱廣布。
云何我斷廣布流布，乃至天人亦稱廣布？
謂八支正道，正見……乃至正定為八，是謂我斷廣布流布，乃至天人亦稱廣布。我如是。
諸沙門、梵志虛偽妄言，不善不真，實誣謗於我，彼實有眾生施設斷壞：
沙門瞿曇無所施設。彼實有眾生施設斷壞，若此無我不如是說。
彼如來於現法中斷知一切，得息、止、滅、涅槃。」
^n9^m13佛說如是，彼諸比丘聞佛所說，歡喜奉行。
^ck216
（二一六）愛生經^n1^m1我聞如是︰
^m2一時，佛遊舍衛國，在勝林給孤獨園。
^m3爾時，有一梵志，唯有一兒，心極愛念，忍意溫潤，視之無厭，忽便命終。
命終之後，梵志愁憂，不能飲食，不著衣裳，亦不塗香，但至塚哭，憶兒臥處。
^m4於是，梵志周遍彷徉，往詣佛所，共相問訊，卻坐一面。
^m5世尊問曰：「梵志！今汝諸根不似自心住耶？」
^m6梵志答曰：「今我諸根何由當得自心住耶？
所以者何？唯有一兒，心極愛念，忍意溫潤，視之無厭，忽便命終。
彼命終已，我便愁憂，不能飲食，不著衣裳，亦不塗香，但至塚哭，憶兒臥處。」
^n2^m7a世尊告曰：「如是，梵志！如是，梵志！
若愛生時，便生愁慼、啼哭、憂苦、煩惋、懊惱。」
^m7b梵志語曰：「瞿曇！何言若愛生時，便生愁慼、啼哭、憂苦、煩惋、懊惱耶？瞿曇！
當知若愛生時，生喜心樂。」
^m8a世尊如是至再三告曰：
「如是，梵志！如是，梵志！
若愛生時，便生愁慼、啼哭、憂苦、煩惋、懊惱。」
^n3^m8b梵志亦至再三語曰：「瞿曇！何言若愛生時，便生愁慼、啼哭、憂苦、煩惋、懊惱耶？瞿曇！
當知若愛生時，生喜心樂。」
^m9時，彼梵志聞佛所說，不說言是，但說非已，卽從座起，奮頭而去。
^n4^m10爾時，勝林於其門前有眾多市郭兒而共博戲，梵志遙見已，便作是念：
世中若有聰明智慧者，無過博戲人，我今寧可往彼，若與瞿曇所共論者，盡向彼說。
於是，梵志往至眾多市郭兒共博戲所，若與世尊所共論者，盡向彼說。
^n5^m11眾多市郭博戲兒聞已，語曰：
「梵志！何言若愛生時，便生愁慼、啼哭、憂苦、煩惋、懊惱耶？梵志！
當知若愛生時，生喜心樂。」
^m12梵志聞已，便作是念：博戲兒所說，正與我同。頷頭而去。
^n6^m13於是，此論展轉廣布，乃入王宮。
拘薩羅王波斯匿聞沙門瞿曇作如是說：
「若愛生時，便生愁慼、啼哭、憂苦、煩惋、懊惱。」語末利皇后曰：
「我聞瞿曇作如是說：『若愛生時，便生愁慼、啼哭、憂苦、煩惋、懊惱。』」
^n7^m14末利皇后聞已，白曰：「如是，大王！如是，大王！
若愛生時，便生愁慼、啼哭、憂苦、煩惋、懊惱。」
^m15拘薩羅王波斯匿語末利皇后曰：
「聞師宗說，弟子必同。
沙門瞿曇是汝師，故作如是說，汝是彼弟子，故作如是說：
『若愛生時，便生愁慼、啼哭、憂苦、煩惋、懊惱。』」
^n8^m16末利皇后白曰：「大王！若不信者，可自往問，亦可遣使。」
^m17於是，拘薩羅王波斯匿即告那利鴦伽梵志曰：
「汝往沙門瞿曇所，為我問訊沙門瞿曇聖體康强，安快無病，起居輕便，氣力如常耶？作如是語：
『拘薩羅王波斯匿問訊聖體康强，安快無病，起居輕便，氣力如常耶？沙門瞿曇實如是說：
若愛生時，便生愁慼、啼哭、憂苦、煩惋、懊惱耶？』那利鴦伽！
若沙門瞿曇有所說者，汝當善受持誦。
所以者何？如是之人，終不妄言。」
^n9^m18那利鴦伽梵志受王教已，卽詣佛所，共相問訊，卻坐一面，白曰：
「瞿曇！拘薩羅王波斯匿問訊聖體康强，安快無病，起居輕便，氣力如常耶？沙門瞿曇實如是說：
『若愛生時，便生愁慼、啼哭、憂苦、煩惋、懊惱。』耶？」
^n10^m19世尊告曰：「那利鴦伽！我今問汝，隨所解答。
那利鴦伽！於意云何？若使有人，母命終者，彼人發狂，心大錯亂，脫衣裸形，隨路遍走，作如是說：
『諸賢！見我母耶？諸賢！
見我母耶？』那利鴦伽！以此事故可知，若愛生時，便生愁慼、啼哭、憂苦、煩惋、懊惱。
如是父、兄、姊、妹也，兒婦命終，彼人發狂，心大錯亂，脫衣裸形，隨路遍走，作如是說：
『諸賢！見我兒婦耶？諸賢！
見我兒婦耶？』那利鴦伽！以此事故可知，若愛生時，便生愁慼、啼哭、憂苦、煩惋、懊惱。
那利鴦伽！昔有一人，婦暫歸家，彼諸親族欲奪更嫁，彼女聞之，卽便速疾還至夫家，語其夫曰：
『君！今當知我親族欲奪君婦嫁與他人，欲作何計？』
於是，彼人即執婦臂，將入屋中，作如是語：
『俱至後世！俱至後世！』
便以利刀斫殺其婦，並自害己。
那利鴦伽！以此事故可知，若愛生時，便生愁慼、啼哭、憂苦、煩惋、懊惱。」
^n11^m20那利鴦伽梵志聞佛所說，善受持誦，卽從座起，繞三匝而去，還至拘薩羅王波斯匿所，白曰：
「大王！沙門瞿曇實如是說：
『若愛生時，便生愁慼、啼哭、憂苦、煩惋、懊惱。』」
^n12^m21拘薩羅王波斯匿聞已，語末利皇后曰：
「沙門瞿曇實如是說：『若愛生時，便生愁慼、啼哭、憂苦、煩惋、懊惱。』」
^m22末利皇后白曰：「大王！我問大王，隨所解答。
於意云何？王愛鞞留羅大將耶？」
^m23答曰：「實愛。」
^n13^m24末利復問：「若鞞留羅大將變易異者，王當云何？」
^m25答曰：「末利！若鞞留羅大將變易異者，我必生愁慼、啼哭、憂苦、煩惋、懊惱。」
^m26末利白曰：「以此事故，知愛生時，便生愁慼、啼哭、憂苦、煩惋、懊惱。」
^m27末利復問：「王愛尸利阿荼大臣，愛一奔陀利象，愛婆夷利童女，愛雨日蓋，愛加尸及拘薩羅國耶？」
^m28答曰：「實愛。」
^n14^m29末利復問：「若加尸及拘薩羅國變易異者，王當云何？」
^m30答曰：「末利！我所具足五欲功德自娛樂者，由彼二國，若加尸及拘薩羅國當變易異者，我乃至無命，況復不生愁慼、啼哭、憂苦、煩惋、懊惱耶？」
^m31末利白曰：「以此事故，知愛生時，便生愁慼、啼哭、憂苦、煩惋、懊惱。」
^n15^m32末利問王：「於意云何？為愛我耶？」
^m33王復答曰：「我實愛汝。」
^m34末利復問：「若我一旦變易異者，王當云何？」
^m35答曰：「末利！若汝一旦變易異者，我必生愁慼、啼哭、憂苦、煩惋、懊惱。」
^m36末利白曰：「以此事故，知愛生時，便生愁慼、啼哭、憂苦、煩惋、懊惱。」
^n16^m37拘薩羅王波斯匿語曰：「末利！從今日去沙門瞿曇因此事是我師，我是彼弟子。
末利！我今自歸於佛、法及比丘眾，唯願世尊受我為優婆塞！
從今日始，終身自歸，乃至命盡。」
^n17^m38佛說如是，拘薩羅王波斯匿及末利皇后聞佛所說，歡喜奉行。
^ck217
（二一七）八城經^n1^m1我聞如是︰
^m2一時，佛般涅槃後不久，眾多上尊名德比丘遊波羅利子城，住在雞園。
^m3是時，第十居士八城持多妙貨，往至波羅利子城治生販賣。
於是，第十居士八城，彼多妙貨，貨賣速售，大得財利，歡喜踊躍，出波羅利子城，往詣雞園眾多上尊名德比丘所，稽首禮足，卻坐一面。
^m4時，諸上尊名德比丘為彼說法，勸發渴仰，成就歡喜。
無量方便為彼說法，勸發渴仰，成就歡喜已，默然而住。
^n2^m5時，諸上尊比丘為彼說法，勸發渴仰，成就歡喜已，於是，第十居士八城白曰：
「上尊！尊者阿難今在何處？我欲往見。」
^m6諸上尊比丘答曰：「居士！尊者阿難今在鞞舍離獼猴江邊高樓臺觀，若欲見者，可往至彼。」
^n3^m7爾時，第十居士八城卽從座起，稽首諸上尊比丘足，繞三匝而去。
往詣尊者阿難所，稽首禮足，卻坐一面，白曰：
「尊者阿難！欲有所問，聽我問耶？」
^m8尊者阿難告曰：「居士！欲問便問，我聞已當思。」
^n4^m9居士問曰：「尊者阿難！世尊、如來、無所著、正盡覺成就慧眼，見第一義，頗說一法，若聖弟子住漏盡無餘，得心解脫耶？」
^m10尊者阿難答曰：「如是。」
^m11居士問曰：「尊者阿難！
世尊、如來、無所著、正盡覺成就慧眼，見第一義，云何說有一法，若聖弟子住漏盡無餘，得心解脫耶？」
^m12a尊者阿難答曰：「居士！多聞聖弟子離欲、離惡不善之法，……至得第四禪成就遊，彼依此處，觀法如法。
^n5^m12b彼依此處，觀法如法，住彼得漏盡者，或有是處。
若住彼，不得漏盡者，或因此法，欲法、愛法、樂法、靜法，愛樂歡喜，斷五下分結盡，化生於彼而般涅槃，得不退法，終不還此。
^n6^m13a復次，居士！多聞聖弟子心與慈俱，遍滿一方成就遊。
如是二三四方，四維上下，普周一切，心與慈俱，無結無怨，無恚無諍，極廣甚大，無量善修，遍滿一切世間成就遊。
如是悲、喜心與捨俱，無結無怨，無恚無諍，極廣甚大，無量善修，遍滿一切世間成就遊，彼依此處，觀法如法。
^n7^m13b彼依此處，觀法如法，住彼得漏盡者，或有是處。
若住彼，不得漏盡者，或因此法，欲法、愛法、樂法、靜法，愛樂歡喜，斷五下分結盡，化生於彼而般涅槃，得不退法，終不還此，是謂如來、無所著、正盡覺成就慧眼，見第一義，說有一法，若聖弟子住漏盡無餘，得心解脫。
^n8^m14a復次，居士！多聞聖弟子度一切色想，……乃至非有想非無想處成就遊，彼於此處，觀法如法。
^m14b彼於此處，觀法如法，住彼得漏盡者，或有是處。
若住彼，不得漏盡者，或因此法，欲法、愛法、樂法、靜法，愛樂歡喜，斷五下分結盡，化生於彼而般涅槃，得不退法，終不還此，是謂如來、無所著、正盡覺成就慧眼，見第一義，說有一法，若聖弟子住漏盡無餘，得心解脫。」
^n9^m15於是，第十居士八城卽從座起，偏袒著衣，叉手白曰：
「尊者阿難！甚奇！甚特！
我問尊者阿難一甘露門，而尊者阿難一時為我說於十二甘露法門。
今此十二甘露法門必隨所依，得安隱出。
尊者阿難！猶去村不遠，有大屋舍，開十二戶，若人所為故，入彼屋中，復一人來，不為彼人求義及饒益，不求安隱而燒彼屋。
尊者阿難！彼人必得於此十二戶隨所依出，得自安隱。
如是我問尊者阿難一甘露門，而尊者阿難一時為我說於十二甘露法門。
今此十二甘露法門必隨所依，得安隱出。
尊者阿難！梵志法、律中說不善法、律，尚供養師，況復我不供養大師尊者阿難耶？」
^n10^m16於是，第十居士八城卽於夜中，施設極妙淨美豐饒食噉含消，施設食已，平旦敷座，請雞園眾及鞞舍離眾皆集一處，自行澡水，則以極妙淨美豐饒食噉含消，手自斟酌，令得飽滿。
食訖收器，行澡水竟，持五百種物買屋別施尊者阿難。
尊者阿難受已，施與招提僧。
^n11^m17尊者阿難所說如是，第十居士八城聞尊者阿難所說，歡喜奉行。
^ck218
（二一八）阿那律陀經（上）^n1^m1我聞如是︰
^m2一時，佛遊舍衛國，在勝林給孤獨園。
^m3爾時，諸比丘則於晡時從燕坐起，往詣尊者阿那律陀所，稽首禮足，卻坐一面，白曰：
「我等欲有所問，聽乃敢陳。」
^m4尊者阿那律陀答曰：「諸賢！欲問便問，我聞已當思。」
^m5a時，諸比丘即便問曰：「云何比丘賢死、賢命終耶？」
^m5b尊者阿那律陀答曰：「諸賢！若比丘離欲、離惡不善之法，……至得第四禪成就遊者，是謂比丘賢死、賢命終也。」
^n2^m6a時，諸比丘又復問曰：
「比丘極是賢死、賢命終耶？」
^m6b尊者阿那律陀答曰：「諸賢！比丘〔極〕是賢死、賢命終也。
復次，諸賢！若比丘得如意足、天耳、他心智、宿命智、生死智、漏盡，得無漏，心解脫、慧解脫，於現法中自知自覺自作證成就遊：
生已盡，梵行已立，所作已辦，不更受有，知如真，是謂比丘賢死、賢命終也。」
^n3^m7a時，諸比丘又復問曰：
「比丘極是賢死、賢命終耶？」
^m7b尊者阿那律陀答曰：「諸賢！比丘極是賢死、賢命終也。」
^m8於是，諸比丘聞尊者阿那律陀所說，善受持誦已，卽從座起，稽首尊者阿那律陀足，繞三匝而去。
^m9尊者阿那律陀所說如是，彼諸比丘聞尊者阿那律陀所說，歡喜奉行。
^ck219
（二一九）阿那律陀經（下）^n1^m1我聞如是︰
^m2一時，佛遊舍衛國，在勝林給孤獨園。
^m3爾時，諸比丘則於晡時從燕坐起，往詣尊者阿那律陀所，稽首禮足，卻坐一面，白曰：
「我等欲有所問，聽乃敢陳。」
^m4尊者阿那律陀答曰：「諸賢！欲問便問，我聞已當思。」
^m5時，諸比丘即便問曰：「云何比丘不煩熱死、不煩熱命終耶？」
^m6尊者阿那律陀答曰：「諸賢！若比丘見質直及得聖愛戒者，是謂比丘不煩熱死、不煩熱命終。」
^n2^m7時，諸比丘又復問曰：「比丘極是不煩熱死、不煩熱命終耶？」
^m8尊者阿那律陀答曰：「諸賢！比丘〔極〕是不煩熱死、不煩熱命終。
復次，諸賢！若比丘觀內身如身，……乃至觀覺、心、法如法，是謂比丘不煩熱死、不煩熱命終。」
^m9時，諸比丘又復問曰：「比丘極是不煩熱死、不煩熱命終耶？」
^m10尊者阿那律陀答曰：「諸賢！比丘〔極〕是不煩熱死、不煩熱命終。
復次，諸賢！若比丘心與慈俱，遍滿一方成就遊。
如是二三四方，四維上下，普周一切，心與慈俱，無結無怨，無恚無諍，極廣甚大，無量善修，遍滿一切世間成就遊。
如是悲、喜心與捨俱，無結無怨，無恚無諍，極廣甚大，無量善修，遍滿一切世間成就遊，是謂比丘不煩熱死、不煩熱命終。」
^n3^m11時，諸比丘又復問曰：「比丘極是不煩熱死、不煩熱命終耶？」
^m12尊者阿那律陀答曰：「諸賢！比丘〔極〕是不煩熱死、不煩熱命終。
復次，諸賢！若比丘度一切色想，……乃至非有想非無想處成就遊，是謂比丘不煩熱死、不煩熱命終。」
^m13時，諸比丘又復問曰：「比丘極是不煩熱死、不煩熱命終耶？」
^m14尊者阿那律陀答曰：「諸賢！比丘〔極〕是不煩熱死、不煩熱命終。
復次，諸賢！若有比丘度一切非有想非無想處，想知滅身觸成就遊，及慧觀諸漏已盡者，是謂比丘不煩熱死、不煩熱命終。」
^n4^m15時，諸比丘又復問曰：「比丘極是不煩熱死、不煩熱命終耶？」
^m16尊者阿那律陀答曰：「諸賢！比丘極是不煩熱死、不煩熱命終。」
^m17時，諸比丘聞尊者阿那律陀所說，善受持誦，卽從座起，稽首尊者阿那律陀足繞三匝而去。
^m18尊者阿那律陀所說如是，彼諸比丘聞尊者阿那律陀所說，歡喜奉行。
^ck220
（二二○）見經^n1^m1我聞如是︰
^m2一時，佛般涅槃後不久，尊者阿難遊王舍城，在竹林迦蘭哆園。
^m3於是，有一異學梵志，是尊者阿難未出家時友，中後彷徉，往詣尊者阿難所，共相問訊，卻坐一面，語尊者阿難：
「欲有所問，聽我問耶？」
^m4尊者阿難答曰：「梵志！欲問便問，我聞已當思。」
^m5異學梵志即便問曰：「所謂此見捨置除卻，不盡通說，謂世有常，世無有常；
世有底，世無底；命卽是身，為命異身異；
如來終，如來不終，如來終不終，如來亦非終亦非不終耶？
沙門瞿曇知此諸見如應知耶？」
^m6尊者阿難答曰：「梵志！所謂此見，世尊、如來、無所著、正盡覺捨置除卻，不盡通說，謂世有常，世無有常；
世有底，世無底；命卽是身，為命異身異；
如來終，如來不終，如來終不終，如來亦非終亦非不終耶？
世尊、如來、無所著、正盡覺知此諸見如應也。」
^n2^m7異學梵志又復問曰：「所謂此見，沙門瞿曇捨置除卻，不盡通說，謂世有常，世無有常；
世有底，世無底；命卽是身，為命異身異；
如來終，如來不終，如來終不終，如來亦非終亦非不終耶？
沙門瞿曇云何知此諸見如應耶？」
^m8尊者阿難答曰：「梵志！所謂此見，世尊、如來、無所著、正盡覺捨置除卻，不盡通說，謂世有常，世無有常；
世有底，世無底；命卽是身，為命異身異；
如來終，如來不終，如來終不終，如來亦非終亦非不終耶？
異學梵志！如是具、如是受、如是趣、如是生、如是至後世，所謂此是世尊、如來、無所著、正盡覺捨置除卻，不盡通說，謂世有常，世無有常；
世有底，世無底；命卽是身，為命異身異；
如來終，如來不終，如來終不終，如來亦非終亦非不終耶？
如是知此諸見，此諸見應如是知。」
^n3^m9異學梵志白曰：「我今自歸於阿難。」
^m10尊者阿難告曰：「梵志！汝莫自歸於我，如我自歸於佛，汝亦應自歸於佛。」
^m11異學梵志白曰：「阿難！我今自歸於佛、法及比丘眾，唯願世尊受我為優婆塞！
從今日始，終身自歸，乃至命盡。」
^m12尊者阿難所說如是，彼異學梵志聞尊者阿難所說，歡喜奉行。
^ck221
（二二一）箭喻經^n1^m1我聞如是︰
^m2一時，佛遊舍衛國，在勝林給孤獨園。
^m3爾時，尊者鬘童子獨安靜處，燕坐思惟，心作是念：
所謂此見，世尊捨置除卻，不盡通說，謂世有常，世無有常；
世有底，世無底；命卽是身，為命異身異；
如來終，如來不終，如來終不終，如來亦非終亦非不終耶？
我不欲此！我不忍此！我不可此！
若世尊為我一向說世有常者，我從彼學梵行；
若世尊不為我一向說世有常者，我當難詰彼，捨之而去。
如是世無有常；世有底，世無底；
命卽是身，為命異身異；如來終，如來不終，如來終不終，如來亦非終亦非不終耶？
若世尊為我一向說此是真諦，餘皆虛妄言者，我從彼學梵行；
若世尊不為我一向說此是真諦，餘皆虛妄言者，我當難詰彼，捨之而去。
^n2^m4於是，尊者鬘童子則於晡時，從燕座起，往詣佛所，稽首作禮，卻坐一面，白曰：
「世尊！我今獨安靜處，燕坐思惟，心作是念：
所謂此見，世尊捨置除卻，不盡通說，謂世有常，世無有常；
世有底，世無底；命即是身，為命異身異；
如來終，如來不終，如來終不終，如來亦非終亦非不終耶？我不欲此！
我不忍此！我不可此！若世尊一向知世有常者，世尊！當為我說。
若世尊不一向知世有常者，當直言不知也。
如是世無有常；世有底，世無底；
命卽是身，為命異身異；如來終，如來不終，如來終不終，如來亦非終亦非不終耶？
若世尊一向知此是真諦，餘皆虛妄言者，世尊！當為我說。
若世尊不一向知此是真諦，餘皆虛妄言者，當直言不知也。」
^n3^m5世尊問曰：「鬘童子！我本頗為汝如是說世有常，汝來從我學梵行耶？」
鬘童子答曰：「不也，世尊！」
^m6「如是世無有常；
世有底，世無底；命卽是身，為命異身異；
如來終，如來不終，如來終不終，如來亦非終亦非不終耶？
我本頗為汝如是說此是真諦，餘皆虛妄言，汝來從我學梵行耶？」
鬘童子答曰：「不也，世尊！」
^n4^m7「鬘童子！汝本頗向我說，若世尊為我一向說世有常者，我當從世尊學梵行耶？」
鬘童子答曰：「不也，世尊！」
^m8「如是世無有常；
世有底，世無底；命即是身，為命異身異；
如來終，如來不終，如來終不終，如來亦非終亦非不終耶？鬘童子！
汝本頗向我說，若世尊為我一向說此是真諦，餘皆虛妄言者，我當從世尊學梵行耶？」
鬘童子答曰：「不也，世尊！」
^n5^m9世尊告曰：「鬘童子！我本不向汝有所說，汝本亦不向我有所說，汝愚癡人！
何故虛妄誣謗我耶？」
^m10於是，尊者鬘童子為世尊面訶責數，內懷憂慼，低頭默然，失辯無言，如有所伺。
^m11a於是，世尊面訶鬘童子已，告諸比丘：
「若有愚癡人作如是念：
若世尊不為我一向說世有常者，我不從世尊學梵行。
彼愚癡人竟不得知於其中間而命終也。
如是世無有常；世有底，世無底；
命卽是身，為命異身異；如來終，如來不終，如來終不終，如來亦非終亦非不終耶？
若有愚癡人作如是念：
若世尊不為我一向說此是真諦，餘皆虛妄言者，我不從世尊學梵行。
彼愚癡人竟不得知於其中間而命終也。
^n6^m11b猶如有人身被毒箭，因毒箭故，受極重苦，彼有親族憐念愍傷，為求利義饒益安隱，便求箭醫，然彼人者方作是念：
未可拔箭！我應先知彼人如是姓、如是名、如是生？
為長、短、麁、細？為黑、白、不黑不白？
為剎利族，梵志、居士、工師族？
為東方、南方、西方、北方耶？未可拔箭！
我應先知彼弓為柘、為桑、為槻、為角耶？未可拔箭！
我應先知弓扎，彼為是牛筋、為麞鹿筋、為是絲耶？未可拔箭！
我應先知弓色為黑、為白、為赤、為黃耶？未可拔箭！
我應先知弓弦為筋、為絲、為紵、為麻耶？未可拔箭！
我應先知箭簳為木、為竹耶？未可拔箭！
我應先知箭纏為是牛筋、為麞鹿筋、為是絲耶？未可拔箭！
我應先知箭羽為飄𪁢毛、為鵰鷲毛、為鵾鷄毛、為鶴毛耶？未可拔箭！
我應先知箭𨮹為錍、為矛、為鈹刀耶？未可拔箭！
我應先知作箭𨮹為師如是姓、如是名、如是生？
為長、短、麁、細？為黑、白、不黑不白？
為東方、西方、南方、北方耶？
彼人竟不得知，於其中間而命終也。
^n7^m11c若有愚癡人作如是念：若世尊不為我一向說世有常者，我不從世尊學梵行。
彼愚癡人竟不得知，於其中間而命終也。
如是世無有常；世有底，世無底；
命卽是身，為命異身異；如來終，如來不終，如來終不終，如來亦非終亦非不終耶？
若有愚癡人作如是念：
若世尊不為我一向說此是真諦，餘皆虛妄言者，我不從世尊學梵行。
彼愚癡人竟不得知，於其中間而命終也。
^n8^m12a世有常，因此見故，從我學梵行者，此事不然。
如是世無有常；世有底，世無底；
命卽是身，為命異身異；如來終，如來不終，如來終不終，如來亦非終亦非不終耶？
因此見故，從我學梵行者，此事不然。
世有常，有此見故，不從我學梵行者，此事不然。
如是世無有常；世有底，世無底；
命卽是身，為命異身異；如來終，如來不終，如來終不終，如來亦非終亦非不終耶？
有此見故，不從我學梵行者，此事不然。
^n9^m12b世有常，無此見故，從我學梵行者，此事不然。
如是世無有常；世有底，世無底；
命卽是身，為命異身異；如來終，如來不終，如來終不終，如來亦非終亦非不終耶？
無此見故，從我學梵行者，此事不然。
世有常，無此見故，從我學梵行者，此事不然。
如是世無有常；世有底，世無底；
命卽是身，為命異身異；如來終，如來不終，如來終不終，如來亦非終亦非不終耶？
無此見故，不從我學梵行者，此事不然。
^n10^m13a世有常者，有生、有老、有病、有死，愁慼、啼哭、憂苦、懊惱，如是此淳大苦陰生。
^m13b如是世無常；
世有底，世無底；命即是身，為命異身異；
如來終，如來不終，如來終不終，如來亦非終亦非不終者，有生、有老、有病、有死，愁慼、啼哭、憂苦、懊惱，如是此淳大苦陰生。
^n11^m14a世有常，我不一向說此。
以何等故，我不一向說此？
此非義相應，非法相應，非梵行本，不趣智、不趣覺、不趣涅槃，是故我不一向說此。
^m14b如是世無常；
世有底，世無底；命即是身，為命異身異；
如來終，如來不終，如來終不終，如來亦非終亦非不終，我不一向說此。
以何等故，我不一向說此？
此非義相應，非法相應，非梵行本，不趣智、不趣覺、不趣涅槃，是故我不一向說此也。
^n12^m15何等法我一向說耶？此義我一向說：
苦、苦集、苦滅、苦滅道跡，我一向說。
以何等故，我一向說此？
此是義相應，是法相應，是梵行本，趣智、趣覺、趣於涅槃，是故我一向說此，是為不可說者則不說，可說者則說。
當如是持！當如是學！」
^n13^m16佛說如是，彼諸比丘聞佛所說，歡喜奉行。
^ck222
（二二二）例經^n1^m1我聞如是︰
^m2一時，佛遊舍衛國，在勝林給孤獨園。
^m3a爾時，世尊告諸比丘：「若欲斷無明者，當修四念處。
云何欲斷無明者，當修四念處？
若時如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼斷……乃至五蓋、心穢、慧羸。
觀內身如身，……至觀覺、心、法如法，是謂欲斷無明者，當修四念處。
^n2^m3b如是數斷、解脫、過度、拔絕、滅止、總知、別知，欲別知無明者，當修四念處。
云何欲別知無明者，當修四念處？
若時如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼斷……乃至五蓋、心穢、慧羸。
觀內身如身，……至觀覺、心、法如法，是謂欲別知無明者，當修四念處。
^n3^m4a欲斷無明者，當修四正斷。
云何欲斷無明者，當修四正斷？
若時如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼斷……乃至五蓋、心穢、慧羸。
已生惡不善法為斷故，發欲求方便，精勤舉心斷；
未生惡不善法為不生故，發欲求方便，精勤舉心斷；
未生善法為生故，發欲求方便，精勤舉心斷；
已生善法為久住不忘、不退、增長、廣大修習具足故，發欲求方便，精勤舉心斷，是謂欲斷無明者，當修四正斷。
^n4^m4b如是數斷、解脫、過度、拔絕、滅止、總知、別知，欲別知無明者，當修四正斷。
云何欲別知無明者，當修四正斷？
若時如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼斷……乃至五蓋、心穢、慧羸。
已生惡不善法為斷故，發欲求方便，精勤舉心斷；
未生惡不善法為不生故，發欲求方便，精勤舉心斷；
未生善法為生故，發欲求方便，精勤舉心斷；
已生善法為久住不忘、不退、增長、廣大修習具足故，發欲求方便，精勤舉心斷，是謂欲別知無明者，當修四正斷。
^n5^m5a欲斷無明者，當修四如意足。
云何欲斷無明者，當修四如意足？
若時如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼斷……乃至五蓋、心穢、慧羸。
修欲定如意足，成就斷行，依離、依無欲、依滅，趣非品；
如是修精進定、心定也，修思惟定如意足，成就斷行，依離、依無欲、依滅，趣非品，是謂欲斷無明者，當修四如意足。
^n6^m5b如是數斷、解脫、過度、拔絕、滅止、總知、別知，欲別知無明者，當修四如意足。
云何欲別知無明者，當修四如意足？
若時如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼斷……乃至五蓋、心穢、慧羸。
修欲定如意足，成就斷行，依離、依無欲、依滅，趣非品；
如是修精進定、心定也，修思惟定如意足，成就斷行，依離、依無欲、依滅，趣非品，是謂欲斷無明者，當修四如意足。
^n7^m6a欲斷無明者，當修四禪。
云何欲斷無明者，當修四禪？
若時如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼斷……乃至五蓋、心穢、慧羸。
離欲、離惡不善之法，……至得第四禪成就遊，是謂欲斷無明者，當修四禪。
^m6b如是數斷、解脫、過度、拔絕、滅止、總知、別知，欲別知無明者，當修四禪。
云何欲別知無明者，當修四禪？
若時如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼斷……乃至五蓋、心穢、慧羸。
離欲、離惡不善之法，……至得第四禪成就遊，是謂欲別知無明者，當修四禪。
^n8^m7a欲斷無明者，當修五根。
云何欲斷無明者，當修五根？
若時如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼斷……乃至五蓋、心穢、慧羸。
修信根、精進、念、定、慧根，是謂欲斷無明者，當修五根。
^m7b如是數斷、解脫、過度、拔絕、滅止、總知、別知，欲別知無明者，當修五根。
云何欲別知無明者，當修五根？
若時如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼斷……乃至五蓋、心穢、慧羸。
修信根、精進、念、定、慧根，是謂欲別知無明者，當修五根。
^n9^m8a欲斷無明者，當修五力。
云何欲斷無明者，當修五力？
若時如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼斷……乃至五蓋、心穢、慧羸。
修信力、精進、念、定、慧力，是謂欲斷無明者，當修五力。
^m8b如是數斷、解脫、過度、拔絕、滅止、總知、別知，欲別知無明者，當修五力。
云何欲別知無明者，當修五力？
若時如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼斷……乃至五蓋、心穢、慧羸。
修信力、精進、念、定、慧力，是謂欲別知無明者，當修五力。
^n10^m9a欲斷無明者，當修七覺支。
云何欲斷無明者，當修七覺支？
若時如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼斷……乃至五蓋、心穢、慧羸。
修念覺支，依離、依無欲、依滅，趣非品；
如是修法、精進、喜、息、定也，修捨覺支，依離、依無欲、依滅，趣非品，是謂欲斷無明者，當修七覺支。
^n11^m9b如是數斷、解脫、過度、拔絕、滅止、總知、別知，欲別知無明者，當修七覺支。
云何欲別知無明者，當修七覺支？
若時如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼斷……乃至五蓋、心穢、慧羸。
修念覺支，依離、依無欲、依滅，趣非品；
如是修法、精進、喜、息、定也，修捨覺支，依離、依無欲、依滅，趣非品，是謂欲別知無明者，當修七覺支。
^n12^m10a欲斷無明者，當修八支聖道。
云何欲斷無明者，當修八支聖道？
若時如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼斷……乃至五蓋、心穢、慧羸。
修正見……乃至修正定為八，是謂欲斷無明者，當修八支聖道。
^m10b如是數斷、解脫、過度、拔絕、滅止、總知、別知，欲別知無明者，當修八支聖道。
云何欲別知無明者，當修八支聖道？
若時如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼斷……乃至五蓋、心穢、慧羸。
修正見……乃至修正定為八，是謂欲別知無明者，當修八支聖道。
^n13^m11a欲斷無明者，當修十一切處。
云何欲斷無明者，當修十一切處？
若時如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼斷……乃至五蓋、心穢、慧羸。
修第一地一切處，四維上下不二、無量；
如是修水一切處、火一切處、風一切處、青一切處、黃一切處、赤一切處、白一切處、無量空處一切處，修第十無量識處一切處，四維上下不二、無量，是謂欲斷無明者，當修十一切處。
^n14^m11b如是數斷、解脫、過度、拔絕、滅止、總知、別知，欲別知無明者，當修十一切處。
云何欲別知無明者，當修十一切處？
若時如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼斷……乃至五蓋、心穢、慧羸。
修第一地一切處，四維上下不二、無量；
如是修水一切處、火一切處、風一切處、青一切處、黃一切處、赤一切處、白一切處、無量空處一切處，修第十無量識處一切處，四維上下不二、無量，是謂欲別知無明者，當修十一切處。
^n15^m12a欲斷無明者，當修十無學法。
云何欲斷無明者，當修十無學法？
若時如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼斷……乃至五蓋、心穢、慧羸。
修無學正見……乃至修無學正智，是謂欲斷無明者，當修十無學法。
^m12b如是數斷、解脫、過度、拔絕、滅止、總知、別知，欲別知無明者，當修十無學法。
云何欲別知無明者，當修十無學法？
若時如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼斷……乃至五蓋、心穢、慧羸。
修無學正見……乃至修無學正智，是謂欲別知無明者，當修十無學法。
^n16^m13a如無明，行亦如是；
如行，識亦如是；如識，名色亦如是；
如名色，六處亦如是；
如六處，更樂亦如是；如更樂，覺亦如是；如覺，愛亦如是；
如愛，受亦如是；如受，有亦如是；
如有，生亦如是，欲斷老死者，當修四念處。
云何欲斷老死者，當修四念處？
若時如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼斷……乃至五蓋、心穢、慧羸。
觀內身如身，……至觀覺、心、法如法，是謂欲斷老死者，當修四念處。
^n17^m13b如是數斷、解脫、過度、拔絕、滅止、總知、別知，欲別知老死者，當修四念處。
云何欲別知老死者，當修四念處？
若時如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼斷……乃至五蓋、心穢、慧羸。
觀內身如身，……乃至觀覺、心、法如法，是謂欲別知老死者，當修四念處。
^n18^m14a欲斷老死者，當修四正斷。
云何欲斷老死者，當修四正斷？
若時如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼斷……乃至五蓋、心穢、慧羸。
已生惡不善法為斷故，發欲求方便，精勤舉心斷；
未生惡不善法為不生故，發欲求方便，精勤舉心斷；
未生善法為生故，發欲求方便，精勤舉心斷；
已生善法為久住不忘、不退、增長、廣大修習具足故，發欲求方便，精勤舉心斷，是謂欲斷老死者，當修四正斷。
^n19^m14b如是數斷、解脫、過度、拔絕、滅止、總知、別知，欲別知老死者，當修四正斷。
云何欲別知老死者，當修四正斷？
若時如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼斷……乃至五蓋、心穢、慧羸。
已生惡不善法為斷故，發欲求方便，精勤舉心斷；
未生惡不善法為不生故，發欲求方便，精勤舉心斷；
未生善法為生故，發欲求方便，精勤舉心斷；
已生善法為久住不忘、不退、增長、廣大修習具足故，發欲求方便，精勤舉心斷，是謂欲別知老死者，當修四正斷。
^n20^m15a欲斷老死者，當修四如意足。
云何欲斷老死者，當修四如意足？
若時如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼斷……乃至五蓋、心穢、慧羸。
修欲定如意足，成就斷行，依離、依無欲、依滅，趣非品；
如是修精進定、心定也，修思惟定如意足，成就斷行，依離、依無欲、依滅，趣非品，是謂欲斷老死者，當修四如意足。
^n21^m15b如是數斷、解脫、過度、拔絕、滅止、總知、別知，欲別知老死者，當修四如意足。
云何欲別知老死者，當修四如意足？
若時如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼斷……乃至五蓋、心穢、慧羸。
修欲定如意足，成就斷行，依離、依無欲、依滅，趣非品；
如是修精進定、心定也，修思惟定如意足，成就斷行，依離、依無欲、依滅，趣非品，是謂欲別知老死者，當修四如意足。
^n22^m16a欲斷老死者，當修四禪。
云何欲斷老死者，當修四禪？
若時如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼斷……乃至五蓋、心穢、慧羸。
離欲、離惡不善之法，……至得第四禪成就遊，是謂欲斷老死者，當修四禪。
^m16b如是數斷、解脫、過度、拔絕、滅止、總知、別知，欲別知老死者，當修四禪。
云何欲別知老死者，當修四禪？
若時如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼斷……乃至五蓋、心穢、慧羸。
離欲、離惡不善之法，……至得第四禪成就遊，是謂欲別知老死者，當修四禪。
^n23^m17a欲斷老死者，當修五根。
云何欲斷老死者，當修五根？
若時如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼斷……乃至五蓋、心穢、慧羸。
修信根、精進、念、定、慧根，是謂欲斷老死者，當修五根。
^m17b如是數斷、解脫、過度、拔絕、滅止、總知、別知，欲別知老死者，當修五根。
云何欲別知老死者，當修五根？
若時如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼斷……乃至五蓋、心穢、慧羸。
修信根、精進、念、定、慧根，是謂欲別知老死者，當修五根。
^n24^m18a欲斷老死者，當修五力。
云何欲斷老死者，當修五力？
若時如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼斷……乃至五蓋、心穢、慧羸。
修信力、精進、念、定、慧力，是謂欲斷老死者，當修五力。
^m18b如是數斷、解脫、過度、拔絕、滅止、總知、別知，欲別知老死者，當修五力。
云何欲別知老死者，當修五力？
若時如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼斷……乃至五蓋、心穢、慧羸。
修信力、精進、念、定、慧力，是謂欲別知老死者，當修五力。
^n25^m19a欲斷老死者，當修七覺支。
云何欲斷老死者，當修七覺支？
若時如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼斷……乃至五蓋、心穢、慧羸。
修念覺支，依離、依無欲、依滅，趣非品；
如是修法、精進、喜、息、定也，修捨覺支，依離、依無欲、依滅，趣非品，是謂欲斷老死者，當修七覺支。
^n26^m19b如是數斷、解脫、過度、拔絕、滅止、總知、別知，欲別知老死者，當修七覺支。
云何欲別知老死者，當修七覺支？
若時如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼斷……乃至五蓋、心穢、慧羸。
修念覺支，依離、依無欲、依滅，趣非品；
如是修法、精進、喜、息、定也，修捨覺支，依離、依無欲、依滅，趣非品，是謂欲別知老死者，當修七覺支。
^n27^m20a欲斷老死者，當修八支聖道。
云何欲斷老死者，當修八支聖道？
若時如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼斷……乃至五蓋、心穢、慧羸。
修正見……乃至修正定為八，是謂欲斷老死者，當修八支聖道。
^m20b如是數斷、解脫、過度、拔絕、滅止、總知、別知，欲別知老死者，當修八支聖道。
云何欲別知老死者，當修八支聖道？
若時如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼斷……乃至五蓋、心穢、慧羸。
修正見……乃至修正定為八，是謂欲別知老死者，當修八支聖道。
^n28^m21a欲斷老死者，當修十一切處。
云何欲斷老死者，當修十一切處？
若時如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼斷……乃至五蓋、心穢、慧羸。
修第一地一切處，四維上下不二、無量；
如是修水一切處、火一切處、風一切處、青一切處、黃一切處、赤一切處、白一切處、無量空處一切處，修第十無量識處一切處，四維上下不二、無量，是謂欲斷老死者，當十一切處。
^n29^m21b如是數斷、解脫、過度、拔絕、滅止、總知、別知，欲別知老死者，當修十一切處。
云何欲別知老死者，當修十一切處？
若時如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼斷……乃至五蓋、心穢、慧羸。
修第一地一切處，四維上下不二、無量；
如是修水一切處、火一切處、風一切處、青一切處、黃一切處、赤一切處、白一切處、無量空處一切處，修第十無量識處一切處，四維上下不二、無量，是謂欲別知老死者，當修十一切處。
^n30^m22a欲斷老死者，當修十無學法。
云何欲斷老死者，當修十無學法？
若時如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼斷……乃至五蓋、心穢、慧羸。
修無學正見……乃至修無學正智，是謂欲斷老死者，當修十無學法。
^m22b如是數斷、解脫、過度、拔絕、滅止、總知、別知，欲別知老死者，當修十無學法。
云何欲別知老死者，當修十無學法？
若時如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼斷……乃至五蓋、心穢、慧羸。
修無學正見……乃至修無學正智，是謂欲別知老死者，當修十無學法。」
^n31^m23佛說如是，彼諸比丘聞佛所說，歡喜奉行。
※※※※※※※※※※※※※※※※※※※※※※※
後出《中阿含經》記
昔釋法師（指，曇摩難提）於長安出《中阿含》、《增壹》、《阿毘曇》、《廣說》、《僧伽羅叉》、《阿毘曇心》、《婆須蜜》、《三法度》、《二眾從解脫》、《從解脫緣》。
此諸經律，凡百餘萬言，並違本失旨，名不當實，依俙屬辭，句味亦差，良由譯人造次，未善晉言，故使爾耳。
會燕秦交戰，關中大亂，於是良匠背世故，以弗獲改正，乃經數年。
至關東小清，冀州道人釋法和、罽賓沙門僧伽提和招集門徒，俱遊洛邑，四、五年中研講遂精，其人漸曉漢語，然後乃知先之失也。
於是，和乃追恨先失，卽從提和更出《阿毘曇》及《廣說》也。
自是之後，此諸經律漸皆譯正，唯《中阿含》、《僧伽羅叉》、《婆須蜜》、《從解脫緣》未更出耳。
會僧伽提和進遊京師，應運流化，法施江左。
于時晉國大長者尚書令衛將軍、東亭侯優婆塞王元琳常護持正法，以為己任，即檀越也，為出經故，造立精舍，延請有道釋慧持等義學沙門四十餘人，施諸所安，四事無乏。
又豫請經師僧伽羅叉，長供數年，然後乃以晉隆安元年（397AD）丁酉之歲十一月十日，於揚州丹陽郡建康縣界，在其精舍，更出此《中阿含》。
請罽賓沙門僧伽羅叉令誦胡本，請僧伽提和轉胡為晉，豫州沙門道慈筆受，吳國李寶、康化共書，至來二年戊戌之歲，六月二十五日草本始訖。
此《中阿含》凡有五誦，都十八品，有二百二十二經，合五十一萬四千八百二十五字，分為六十卷。
時，遇國大難，未即正書，乃至五年（401AD）辛丑之歲，方得正寫，校定流傳。
其人傳譯，准之先出，大有不同。於此二百二十二經中，若委靡順從，則懼失聖旨；
若從本制，名類多異舊，則逆忤先習，不怗眾情，是以其人不得自專，時有改本，從舊名耳。
然五部異同，熟知其正？
而道慈愚意怏怏，於違本故諸改名者，皆抄出注下，新舊兩存，別為一卷，與目錄相連，以示於後，將來諸賢令知同異，得更採訪，脫遇高明外國善晉胡方言者，訪其得失，刊之從正。
