
^ck117
（一一七）柔軟經^n1^m1我聞如是：
^m2一時，佛遊舍衛國，在勝林給孤獨園。
^m3爾時，世尊告諸比丘：「自我昔日出家學道，為從優遊、從容閑樂、極柔軟來。
我在父王悅頭檀家時，為我造作種種宮殿，春殿、夏殿及以冬殿。
^m4a為我好遊戲故，去殿不遠，復造種種若干華池，青蓮華池、紅蓮華池、赤蓮華池、白蓮華池。
於彼池中植種種水華，青蓮華、紅蓮華、赤蓮華、白蓮華，常水常華，使人守護，不通一切。
^n2^m4b為我好遊戲故，於其池岸植種種陸華，修摩那華、婆師華、瞻蔔華、修揵提華、摩頭揵提華、阿提牟多華、波羅頭華。
^m4c為我好遊戲故，而使四人沐浴於我；
沐浴我已，赤旃檀香用塗我身；香塗身已，著新繒衣，上下、內外、表裏皆新，晝夜常以繖蓋覆我──
莫令太子夜為露所沾，晝為日所炙。
如常他家麁䵃、麥飯、豆羹、薑菜，為第一食，如是我父悅頭檀家最下使人，粳糧餚饌為第一食。
^n3^m5復次，若有野田禽獸，最美禽獸：
提帝邏惒吒、劫賓闍邏、奚米何泥奢施羅米，如是野田禽獸，最美禽獸，常為我設如是之食。
我憶昔時父悅頭檀家，於夏四月昇正殿上，無有男子，唯有女妓而自娛樂。
初不來下，我欲出至園觀之時，三十名騎，簡選上乘，鹵簿前後，侍從導引，況復其餘？
我有是如意足，此最柔軟。
^n4^m6我復憶昔時看田作人止息田上，往詣閻浮樹下，結跏趺坐，離欲、離惡不善之法，有覺、有觀，離生喜、樂，得初禪成就遊。
^m7a我作是念：不多聞愚癡凡夫自有病法，不離於病，見他人病，憎惡薄賤，不愛不喜，不自觀己。
^n5^m7b我復作是念：我自有病法，不離於病，若我見他病而憎惡薄賤，不愛不喜者，我不宜然，我亦有是法故。
如是觀已，因不病起貢高者，卽便自滅。
^m7c我復作是念：不多聞愚癡凡夫自有老法，不離於老，見他人老，憎惡薄賤，不愛不喜，不自觀己。
^n6^m7d我復作是念：我自有老法，不離於老，若我見他老而憎惡薄賤，不愛不喜者，我不宜然，我亦有是法故。
如是觀已，若因壽起貢高者，卽便自滅。
不多聞愚癡凡夫為不病貢高豪貴放逸，因欲生癡，不行梵行；
不多聞愚癡凡夫為少壯貢高豪貴放逸，因欲生癡，不行梵行；
不多聞愚癡凡夫為壽貢高豪貴放逸，因欲生癡，不行梵行。」
^n7^m8於是，世尊卽說頌曰：病法老法，及死亡法，如法自有，凡夫見惡。
若我憎惡，不度此法，我不宜然，亦有是法。
彼如是行，知法離生，無病少壯，為壽貢高，
斷諸貢高，見無欲安。
彼如是覺，無怖於欲，得無有想，行淨梵行。
^m9佛說如是，彼諸比丘聞佛所說，歡喜奉行。
^ck118
（一一八）龍象經^n1^m1我聞如是：
^m2一時，佛遊舍衛國，在東園鹿子母堂。
^m3爾時，世尊則於晡時從宴坐起，堂上來下，告曰：
「烏陀夷！共汝往至東河澡浴。」
^m4尊者烏陀夷白曰：「唯然。」
^m5於是，世尊將尊者烏陀夷往至東河，脫衣岸上，便入水浴。
浴已還出，拭體著衣。
^n2^m6爾時，波斯匿王有龍象，名曰念，作一切妓樂，歷度東河。
眾人見已，便作是說：「是龍中龍，為大龍王，為是誰耶？」
^m7尊者烏陀夷叉手向佛，白曰：
「世尊！象受大身，眾人見已，便作是說：
『是龍中龍，為大龍王，為是誰耶？』」
^n3^m8世尊告曰：
「如是，烏陀夷！如是，烏陀夷！
象受大身，眾人見已，便作是說：
『是龍中龍，為大龍王，為是誰耶？』
烏陀夷！馬、駱駝、牛、驢、胸行、人、樹，生大形，烏陀夷！
眾人見已，便作是說：
『是龍中龍，為大龍王，為是誰耶？』
烏陀夷！若有世間，天及魔、梵、沙門、梵志，從人至天，不以身、口、意害者，我說彼是龍。
烏陀夷！如來於世間，天及魔，梵、沙門、梵志，從人至天，不以身、口、意害，是故我名龍。」
^n4^m9於是，尊者烏陀夷叉手向佛，白曰：
「世尊！唯願世尊加我威力，善逝加我威力！
令我在佛前，以龍相應頌頌讚世尊。」
^m10世尊告曰：「隨汝所欲。」
^n5^m11於是，尊者烏陀夷在於佛前，以龍相應頌讚世尊曰：
正覺生人間，自御得正定；修習行梵跡，息意能自樂。
人之所敬重，超越一切法；亦為天所敬，無著至真人。
越度一切結，於林離林去；捨欲樂無欲，如石出真金。
普聞正盡覺，如日昇虛空；一切龍中高，如眾山有嶽。
稱說名大龍，而無所傷害；一切龍中龍，真諦無上龍。
溫潤無有害，此二是龍足；苦行及梵行，是謂龍所行。
大龍信為手，二功德為牙；念項智慧頭，思惟分別法。
受持諸法腹，樂遠離雙臂；住善息出入，內心至善定。
龍行止俱定，坐定臥亦定；龍一切時定，是謂龍常法。
無穢家受食，有穢則不受；得惡不淨食，捨之如師子。
所得供養者，為他慈愍受；龍食他信施，存命無所著。
斷除大小結，解脫一切縛；隨彼所遊行，心無有繫著。
猶如白蓮花，水生水長養；泥水不能著，妙香愛樂色。
如是最上覺，世生行世間；不為欲所染，如華水不著。
猶如然火熾，不益薪則止；無薪火不傳，此火謂之滅。
慧者說此喻，欲令解其義；是龍之所知，龍中龍所說。
遠離淫欲恚，斷癡得無漏；龍捨離其身，此龍謂之滅。
^n6^m12佛說如是，尊者烏陀夷聞佛所說，歡喜奉行。
^ck119
（一一九）說處經^n1^m1我聞如是：
^m2一時，佛遊舍衛國，在勝林給孤獨園。
^m3爾時，世尊告諸比丘：「此有三說處，無四、無五。
若比丘見已，因彼故說而說我見、聞、識、知，比丘說而說是我所知。云何為三？
比丘！因過去世說，而說如是過去世時有；
比丘！因未來世說，而說如是未來世時有；
比丘！因現在世說，而說如是現在世時有。
是謂三說處，無四、無五。
^n2^m4若比丘見已，因彼故說而說我見、聞、識、知，比丘說而說是我所知，因所說善習得義，因不說不善習得義。
賢聖弟子兩耳一心聽法，彼兩耳一心聽法已，斷一法、修一法、一法作證，彼斷一法、修一法、一法作證已，便得正定。
賢聖弟子心得正定已，便斷一切淫、怒、癡。
賢聖弟子如是得心解脫，解脫已便知解脫：
我生已盡，梵行已立，所作已辦，不更受有，知如真。
^n3^m5因其所說有四處，當以觀人，此賢者可共說、不可共說。
若使此賢者一向論不一向答者，分別論不分別答者，詰論不詰答者，止論不止答者，如是此賢者不得共說，亦不得共論。
若使此賢者一向論便一向答者，分別論分別答者，詰論詰答者，止論止答者，如是此賢者得共說，亦得共論。
^n4^m6復次，因其所說，更有四處，當以觀人，此賢者可共說、不可共說。
若使此賢者於處、非處不住者，所知不住者，說喻不住者，道跡不住者，如是此賢者不可共說，亦不可共論。
若此賢者於處、非處住者，所知住者，說喻住者，道跡住者，如是此賢者可得共說，亦可得共論。
^n5^m7因所說時止息口行，捨已所見，捨怨結意，捨欲、捨恚、捨癡、捨慢、捨不語、捨慳嫉、不求勝、不伏他，莫取所失，說義說法。
說義說法已，教復教止，自歡喜、令彼歡喜。
如是說義，如是說事，是聖說義，是聖說事，謂至竟漏盡。」
^n6^m8於是，世尊說此頌曰：若有諍論議，雜意懷貢高；非聖毀呰德，各各相求便。
但求他過失，意欲降伏彼；更互而求勝，聖不如是說。
若欲得論議，慧者當知時；有法亦有義，諸聖論如是。
慧者如是說，無諍無貢高；意無有厭足，無結無有漏。
隨順不顛倒，正知而為說；善說則然可，自終不說惡。
不以諍論議，亦不受他諍；知處及說處，是彼之所論。
如是聖人說，慧者俱得義，為現法得樂，亦為後世安；
當知聰達者，非倒非常說。
^n7^m9佛說如是，彼諸比丘聞佛所說，歡喜奉行。
^ck120
（一二○）說無常經^n1^m1我聞如是：
^m2一時，佛遊舍衛國，在勝林給孤獨園。
^m3爾時，世尊告諸比丘：「色者無常，無常則苦，苦則非神。
覺亦無常，無常則苦，苦則非神。
想亦無常，無常則苦，苦則非神。
行亦無常，無常則苦，苦則非神。
識亦無常，無常則苦，苦則非神。
是為色無常，覺、想、行、識無常，無常則苦，苦則非神。
^n2^m4多聞聖弟子作如是觀，修習七道品，無礙正思正念。
彼如是知、如是見，欲漏心解脫，有漏、無明漏心解脫。解脫已，便知解脫：
我生已盡，梵行已立，所作已辦，不更受有，知如真。
^n3^m5若有眾生及九眾生居，乃至有想無想處行餘第一有，於其中間是第一、是大、是勝、是最、是尊、是妙，謂世中阿羅訶。
所以者何？世中阿羅訶得安隱快樂。」
^m6於是，世尊說此頌曰：無著第一樂，斷欲無有愛；永捨離我慢，裂壞無明網。
彼得不移動，心中無穢濁；不染著世間，梵行得無漏。
了知於五陰，境界七善法；大雄遊行處，離一切恐怖。
成就七覺寶，具學三種學；妙稱上朋友，佛最上真子。
成就十支道，大龍極定心；是世中第一，彼則無有愛。
眾事不移動，解脫當來有；斷生老病死，所作辦滅漏。
興起無學智，得身最後邊；梵行第一具，彼心不由他。
上下及諸方，彼無有喜樂；能為師子吼，世間無上覺。
^n4^m7佛說如是，彼諸比丘聞佛所說，歡喜奉行。
^ck121
（一二一）請請經^n1^m1我聞如是：
^m2一時，佛遊王舍城，在竹林迦蘭哆園，與大比丘眾五百人俱，共受夏坐。
^m3爾時，世尊月十五日，說從解脫相請請時，在比丘眾前敷座而坐，告諸比丘：
「我是梵志，而得滅訖，無上醫王。
我今受身，最是後邊。我是梵志，得滅訖後，無上醫王。
我今受身，最是後邊，謂汝等輩是我真子，從口而生，法法所化。
謂汝等輩是我真子，從口而生，法法所化，汝當教化，轉相教訶。」
^n2^m4爾時，尊者舍梨子亦在眾中，於是，尊者舍梨子卽從座起，偏袒著衣，叉手向佛，白曰：
「世尊！嚮之所說：『我是梵志，而得滅訖，無上醫王。
我今受身，最是後邊。我是梵志，得滅訖後，無上醫王。
我今受身，最是後邊，謂汝等輩是我真子，從口而生，法法所化。
謂汝等輩是我真子，從口而生，法法所化，汝當教化，轉相教訶。』
世尊諸不調者令得調御，諸不息者令得止息，諸不度者而令得度，諸不解脫者令得解脫，諸不滅訖者令得滅訖，未得道者令其得道，不施設梵行者令施設梵行，知道、覺道、識道、說道。
世尊弟子於後得法，受教、受訶，受教、訶已，隨世尊語，卽便趣行，得如其意。
善知正法，唯然，世尊不嫌我身、口、意行耶？」
^n3^m5彼時，世尊告曰：
「舍梨子！我不嫌汝身、口、意行。
所以者何？舍梨子！汝有聰慧、大慧、速慧、捷慧、利慧、廣慧、深慧、出要慧、明達慧。
舍梨子！汝成就實慧。
舍梨子！猶轉輪王而有太子，不越教已，則便受拜父王所傳，而能復傳。
如是，舍梨子！我所轉法輪，汝復能轉。
舍梨子！是故我不嫌汝身、口、意行。」
^m6尊者舍梨子復再叉手向佛，白曰：
「唯然，世尊不嫌我身、口、意行。
世尊不嫌此五百比丘身、口、意行耶？」
^n4^m7世尊告曰：
「舍梨子！我亦不嫌此五百比丘身、口、意行。
所以者何？舍梨子！此五百比丘盡得無著，諸漏已盡，梵行已立，所作已辦，重擔已捨，有結已盡，而得善義正智正解脫。
唯除一比丘，我亦本已記於現法中得究竟智：
生已盡，梵行已立，所作已辦，不更受有，知如真。
舍梨子！是故我不嫌此五百比丘身、口、意行。」
^m8尊者舍梨子復三叉手向佛，白曰：
「唯然，世尊不嫌我身、口、意行，亦不嫌此五百比丘身、口、意行。
世尊！此五百比丘幾比丘得三明達？
幾比丘得俱解脫？幾比丘得慧解脫耶？」
^n5^m9世尊告曰：
「舍梨子！此五百比丘，九十比丘得三明達，九十比丘得俱解脫，餘比丘得慧解脫。
舍梨子！此眾無枝無葉，亦無節戾，清淨真實，得正住立。」
^m10爾時，尊者傍耆舍亦在眾中，於是，尊者傍耆舍卽從座起，偏袒著衣，叉手向佛，白曰：
「唯然，世尊加我威力，唯願善逝加我威力，令我在佛及比丘眾前，以如義相應而作讚頌。」
^n6^m11世尊告曰：「傍耆舍！隨汝所欲。」
^m12於是，尊者傍耆舍在佛及比丘眾前，以如義相應而讚頌曰：
今十五請日，集坐五百眾；斷除諸結縛，無礙有盡仙。
清淨光明照，解脫一切有；生老病死盡，漏滅所作辦。
掉悔及疑結，慢有漏已盡；拔斷愛結刺，上醫無復有。
勇猛如師子，一切恐畏除；已度於生死，諸漏已滅訖。
猶如轉輪王，羣臣所圍繞；悉領一切地，乃至於大海。
如是勇猛伏，無上商人主；弟子樂恭敬，三達離死怖。
一切是佛子，永除枝葉節；轉無上法輪，稽首第一尊。
^n7^m13佛說如是，彼諸比丘聞佛所說，歡喜奉行。
^ck122
（一二二）瞻波經^n1^m1我聞如是：
^m2一時，佛遊瞻波，在恒伽池邊。
^m3爾時，世尊月十五日說從解脫時，於比丘眾前敷座而坐。
世尊坐已，卽便入定，以他心智觀察眾心。
觀眾心已，至初夜竟，默然而坐。
^m4a於是，有一比丘卽從座起，偏袒著衣，叉手向佛，白曰：
「世尊！初夜已訖，佛及比丘眾集坐來久，唯願世尊說從解脫！」
^n2^m4b爾時，世尊默然不答。
於是，世尊復至中夜默然而坐。
^m5a彼一比丘再從座起，偏袒著衣，叉手向佛，白曰：
「世尊！初夜已過，中夜將訖，佛及比丘眾集坐來久，唯願世尊說從解脫！」
^m5b世尊亦再默然不答。於是，世尊復至後夜默然而坐，
^m6a彼一比丘三從座起，偏袒著衣，叉手向佛，白曰：
「世尊！初夜既過，中夜復訖，後夜垂盡，將向欲明，明出不久，佛及比丘眾集坐極久，唯願世尊說從解脫！」
^n3^m6b爾時，世尊告彼比丘：
「於此眾中有一比丘已為不淨。」
^m7彼時，尊者大目揵連亦在眾中，於是，尊者大目揵連便作是念：
世尊為何比丘而說此眾中有一比丘已為不淨？
我寧可入如其像定，以如其像定他心之智觀察眾心。
^m8尊者大目揵連卽入如其像定，以如其像定他心之智觀察眾心。
尊者大目揵連便知世尊所為比丘說此眾中有一比丘已為不淨。
於是，尊者大目揵連卽從定起，至彼比丘前，牽臂將出，開門置外：
「癡人遠去！莫於此住！
不復得與比丘眾會，從今已去，非是比丘。」
閉門下鑰，還詣佛所，稽首佛足，卻坐一面，白曰：
「世尊所為比丘說此眾中有一比丘已為不淨者，我已逐出。
世尊！初夜即過，中夜復訖，後夜垂盡，將向欲明，明出不久，佛及比丘眾集坐極久，唯願世尊說從解脫！」
^n4^m9a世尊告曰：「大目揵連！彼愚癡人當得大罪，觸嬈世尊及比丘眾。
大目揵連！若使如來在不淨眾說從解脫者，彼人則便頭破七分，是故，大目揵連！
汝等從今已後說從解脫，如來不復說從解脫。所以者何？
^n5^m9b如是，大目揵連！或有癡人正知出入，善觀分別，屈伸低仰，儀容庠序，善著僧伽梨及諸衣鉢，行住坐臥、眠寤語默，皆正知之，似如真梵行，至諸真梵行所，彼或不知。
大目揵連！若諸梵行知者，便作是念：
是沙門汙，是沙門辱，是沙門憎，是沙門刺。
知已，便當共擯棄之。所以者何？莫令汙染諸梵行者。
^n6^m10a大目揵連！猶如居士有良稻田，或有麥田，生草名穢麥，其根相似，莖、節、葉、花皆亦似麥。
後生實已，居士見之，便作是念：
是麥汙辱，是麥憎刺。知已便拔，擲棄於外。
所以者何？莫令汙穢餘真好麥。
^n7^m10b如是，大目揵連！或有癡人正知出入，善觀分別，屈伸低仰，儀容庠序，善著僧伽梨及諸衣鉢，行住坐臥、眠寤語默，皆正知之，似如真梵行，至諸真梵行所，彼或不知。
大目揵連！若諸梵行知者，便作是念：
是沙門汙，是沙門辱，是沙門憎，是沙門刺。
知已，便當共擯棄之。所以者何？莫令汙染諸梵行者。
^n8^m11a大目揵連！猶如居士秋時揚穀，穀聚之中若有成實者，揚便止住。
若不成實及粃糠者，便隨風去。居士見已，卽持掃箒，掃治令淨。
所以者何？莫令汙雜餘淨好稻。
^n9^m11b如是，大目揵連！或有癡人正知出入，善觀分別，屈伸低仰，儀容庠序，善著僧伽梨及諸衣鉢，行住坐臥、眠寤語默，皆正知之，似如真梵行，至諸真梵行所，彼或不知。
大目揵連！若諸梵行知者，便作是念：
是沙門汙，是沙門辱，是沙門憎，是沙門刺。
知已，便當共擯棄之。所以者何？莫令汙染諸梵行者。
^n10^m12a大目揵連！猶如居士為過泉水故，作通水槽，持斧入林，扣打諸樹。
若堅實者，其聲便小；若空中者，其聲便大。
居士知已，便斫治節，擬作通水槽。
^m12b如是，大目揵連！或有癡人正知出入，善觀分別，屈伸低仰，儀容庠序，善著僧伽梨及諸衣鉢，行住坐臥、眠寤語默，皆正知之，似如真梵行，至諸真梵行所，彼或不知。
大目揵連！若諸梵行知者，便作是念：
是沙門汙，是沙門辱，是沙門憎，是沙門刺。
知已，便當共擯棄之。所以者何？莫令汙染諸梵行者。」
^n11^m13於是，世尊說此頌曰：共會集當知，惡欲憎嫉恚；不語結恨慳，嫉妬諂欺誑。
在眾詐言息，屏處稱沙門；陰作諸惡行，惡見不守護。
欺誑妄語言，如是當知彼；往集不與會，擯棄不共止。
欺詐誑說多，非息稱說息；知時具淨行，擯棄遠離彼。
清淨共清淨，常當共和合；和合得安隱，如是得苦邊。
^m14佛說如是，彼諸比丘聞佛所說，歡喜奉行。
^ck123
（一二三）沙門二十億經^n1^m1我聞如是：
^m2一時，佛遊舍衛國，在勝林給孤獨園。
^m3爾時，尊者沙門二十億亦遊舍衛國，在闇林中，前夜、後夜學習不眠，精勤正住，修習道品。
^m4於是，尊者沙門二十億安靜獨住，宴坐思惟，心作是念：
若有世尊弟子精勤學習正法、律者，我為第一，然諸漏心不得解脫。
我父母家極大富樂，多有錢財，我今寧可捨戒罷道行，欲布施修諸福業耶？
^n2^m5爾時，世尊以他心智知尊者沙門二十億心之所念，便告一比丘：
「汝往至彼，呼沙門二十億來。」
^m6於是，一比丘白曰：「唯然。」卽從座起，稽首禮足，遶三匝而去，往至尊者沙門二十億所而語彼曰：「世尊呼汝。」
^m7尊者沙門二十億聞比丘語，卽詣佛所，稽首作禮，卻坐一面。
^n3^m8世尊告曰：「沙門！汝實安靜獨住，宴坐思惟，心作是念：
若有世尊弟子精勤學習正法、律者，我為第一，然諸漏心不得解脫。
我父母家極大富樂，多有錢財，我今寧可捨戒罷道行，欲布施修諸福業耶？」
^n4^m9彼時，尊者沙門二十億羞恥慚愧，則無無畏：
世尊知我心之所念。叉手向佛，白曰：「實爾。」
^m10世尊告曰：「沙門！我今問汝，隨所解答。
於意云何？汝在家時，善調彈琴，琴隨歌音，歌隨琴音耶？」
^m11尊者沙門二十億白曰：「如是，世尊！」
^n5^m12世尊復問：「於意云何？若彈琴絃急，為有和音可愛樂耶？」
沙門答曰：「不也，世尊！」
^m13世尊復問：「於意云何？
若彈琴絃緩，為有和音可愛樂耶？」
沙門答曰：「不也，世尊！」
^m14世尊復問：「於意云何？
若彈琴調絃不急不緩，適得其中，為有和音可愛樂耶？」
沙門答曰：「如是，世尊！」
^n6^m15世尊告曰：「如是，沙門！極大精進，令心掉亂；
不極精進，令心懈怠，是故汝當分別此時，觀察此相，莫得放逸。」
^m16爾時，尊者沙門二十億聞佛所說，善受善持，卽從座起，稽首佛足，繞三匝而去。
受佛彈琴喻教，在遠離獨住，心無放逸，修行精勤。
彼在遠離獨住，心無放逸，修行精勤已，族姓子所為，剃除鬚髮，著袈裟衣，至信、捨家、無家、學道者，唯無上梵行訖，於現法中自知自覺，自作證成就遊：
生已盡，梵行已立，所作已辦，不更受有，知如真。
尊者沙門二十億知法已，至得阿羅訶。
^n7^m17彼時，尊者沙門二十億得阿羅訶已，而作是念：
今正是時，我寧可往詣世尊所，說得究竟智耶？
^m18於是，尊者沙門二十億往詣佛所，稽首作禮，卻坐一面，白曰：
「世尊！若有比丘得無所著，諸漏已盡，梵行已立，所作已辦，重擔已捨，有結已解，自得善義，正智正解脫者，彼於爾時樂此六處：
樂於無欲，樂於遠離，樂於無諍，樂於愛盡，樂於受盡，樂心不移動。
^n8^m19a世尊！或有一人而作是念：
此賢者以依信故，樂於無欲者，不應如是觀，但欲盡、恚盡、癡盡，是樂於無欲。
^m19b世尊！或有一人而作是念：
此賢者以貪利稱譽求供養故，樂於遠離者，不應如是觀，但欲盡、恚盡、癡盡，是樂於遠離。
^n9^m19c世尊！或有一人而作是念：
此賢者以依戒故，樂於無諍者，不應如是觀，但欲盡、恚盡、癡盡，是樂於無諍，樂於愛盡，樂於受盡，樂心不移動。
^m20世尊！若有比丘得無所著，諸漏已盡，梵行已立，所作已辦，重擔已捨，有結已解，自得善義，正智正解脫者，彼於爾時樂此六處。
^n10^m21a世尊！若有比丘學未得意，求願無上安隱涅槃者，彼於爾時成就學根及學戒。
彼於後時，諸漏已盡而得無漏，心解脫、慧解脫，於現法中自知自覺，自作證成就遊：
生已盡，梵行已立，所作已辦，不更受有，知如真者，彼於爾時成就無學根及無學戒。
^n11^m21b世尊！猶幼少童子，彼於爾時成就小根及小戒。
彼於後時具足學根者，彼於爾時成就學根及學戒。
^m21c如是，世尊！若有比丘學未得意，求願無上安隱涅槃者，彼於爾時成就學根及學戒。
彼於後時，諸漏已盡而得無漏，心解脫、慧解脫，於現法中自知自覺，自作證成就遊：
生已盡，梵行已立，所作已辦，不更受有，知如真者，彼於爾時成就無學根及無學戒。
^n12^m22a彼若有眼所知色與對眼者，不能令失此心解脫、慧解脫，心在內住，善制守持，觀興衰法。
若有耳所知聲、鼻所知香、舌所知味、身所知觸、意所知法與對意者，不能令失此心解脫、慧解脫，心在內住，善制守持，觀興衰法。
^n13^m22b世尊！猶去村不遠有大石山，不破不缺不脆，堅住不空合一，若東方有大風雨來，不能令搖，不動轉移，亦非東方風移至南方；
若南方有大風雨來，不能令搖，不動轉移，亦非南方風移至西方；
若西方有大風雨來，不能令搖，不動轉移，亦非西方風移至北方；
若北方有大風雨來，不能令搖，不動轉移，亦非北方風移至諸方。
^n14^m22c如是彼若有眼所知色與對眼者，不能令失此心解脫、慧解脫，心在內住，善制守持，觀興衰法。
若有耳所知聲、鼻所知香、舌所知味、身所知觸、意所知法與對意者，不能令失此心解脫、慧解脫，心在內住，善制守持，觀興衰法。」
^n15^m23於是，尊者沙門二十億說此頌曰：
樂在無欲，心存遠離；喜於無諍，受盡欣悅。
亦樂受盡，心不移動；得知如真，從是心解。
得心解已，比丘息根；作已不觀，無所求作。
猶如石山，風不能動；色聲香味，身觸亦然；
愛不愛法，不能動心。
^m24尊者沙門二十億於佛前說得究竟智已，卽從座起，稽首佛足，繞三匝而去。
^n16^m25爾時，世尊，尊者沙門二十億去後不久，告諸比丘：
「諸族姓子！應如是來於我前說得究竟智，如沙門二十億來於我前說得究竟智，不自譽，不慢他，說義現法隨諸處也。
莫令如癡增上慢所纏，來於我前說得究竟智，彼不得義，但大煩勞。
沙門二十億來於我前說得究竟智，不自譽，不慢他，說義現法隨諸處也。」
^n17^m26佛說如是，彼諸比丘聞佛所說，歡喜奉行。
^ck124
（一二四）八難經^n1^m1我聞如是：
^m2一時，佛遊舍衛國，在勝林給孤獨園。
^m3爾時，世尊告諸比丘：「人行梵行而有八難、八非時也。云何為八？
^m4a若時如來、無所著、等正覺、明行成為、善逝、世間解、無上士、道法御、天人師，號佛、眾祐，出世說法：
趣向止息，趣向滅訖，趣向覺道，為善逝所演。
彼人爾時生地獄中，是謂人行梵行第一難、第一非時。
^n2^m4b復次，若時如來、無所著、等正覺、明行成為、善逝、世間解、無上士、道法御、天人師，號佛、眾祐，出世說法：
趣向止息，趣向滅訖，趣向覺道，為善逝所演。
彼人爾時生畜生中、生餓鬼中、生長壽天中、生在邊國夷狄之中，無信無恩，無有反復，若無比丘、比丘尼、優婆塞、優婆夷，是謂人行梵行第五難、第五非時。
^n3^m4c復次，若時如來、無所著、等正覺、明行成為、善逝、世間解、無上士、道法御、天人師，號佛、眾祐，出世說法：
趣向止息，趣向滅訖，趣向覺道，為善逝所演。
彼人爾時雖生中國，而聾卽如羊鳴，常以手語，不能知說善惡之義，是謂人行梵行第六難、第六非時。
^n4^m4d復次，若時如來、無所著、等正覺、明行成為、善逝、世間解、無上士、道法御、天人師，號佛、眾祐，出世說法：
趣向止息，趣向滅訖，趣向覺道，為善逝所演。
彼人爾時雖生中國，不聾、不瘂，不如羊鳴，不以手語，又能知說善惡之義，然有邪見及顛倒見，如是見、如是說：
『無施、無齋，無有咒說；
無善惡業，無善惡業報；無此世彼世；
無父無母；世無真人往至善處、善去、善向，此世彼世自知自覺，自作證成就遊。』
是謂人行梵行第七難、第七非時。
^n5^m4e復次，若時如來、無所著、等正覺、明行成為、善逝、世間解、無上士、道法御、天人師，號佛、眾祐，不出於世，亦不說法：
趣向止息，趣向滅訖，趣向覺道，為善逝所演。
彼人爾時生於中國，不聾、不瘂，不如羊鳴，不以手語，又能知說善惡之義，而有正見不顛倒見，如是見、如是說：
『有施、有齋，亦有咒說；
有善惡業，有善惡業報；有此世彼世；
有父有母；世有真人往至善處、善去、善向，此世彼世自知自覺，自作證成就遊。』
是謂人行梵行第八難、第八非時。
^n6^m5人行梵行有一不難、有一是時。
云何人行梵行有一不難、有一是時？
^m6若時如來、無所著、等正覺、明行成為、善逝、世間解、無上士、道法御、天人師，號佛、眾祐，出世說法，趣向止息，趣向滅訖，趣向覺道，為善逝所演。
彼人爾時生於中國，不聾、不瘂，不如羊鳴，不以手語，又能知說善惡之義，而有正見不顛倒見，如是見、如是說：
『有施、有齋，亦有咒說；
有善惡業，有善惡業報；有此世彼世；
有父有母；世有真人往至善處、善去、善向，此世彼世自知自覺，自作證成就遊。』
是謂人行梵行有一不難、有一是時。」
^n7^m7於是，世尊說此頌曰：若得人身者，說最微妙法；若有不得果，必不遇其時。
多說梵行難，人在於後世；若得遇其時，是世中甚難。
欲得復人身，及聞微妙法，當以精勤學，人自哀愍故。
談說聞善法，莫令失其時；若失此時者，必憂墮地獄。
若不遇其時，不聞說善法，如商人失財，受生死無量。
若有得人身，聞說正善法，遵奉世尊教，必遭遇其時。
若遭遇此時，堪任正梵行，成就無上眼，日親之所說。
彼為常自護，進行離諸使，斷滅一切結，降魔魔眷屬，
彼度於世間，謂得盡諸漏。
^n8^m8佛說如是，彼諸比丘聞佛所說，歡喜奉行。
^ck125
（一二五）貧窮經^n1^m1我聞如是：
^m2一時，佛遊舍衛國，在勝林給孤獨園。
^m3a爾時，世尊告諸比丘：「世有欲人貧窮，為大苦耶？」
諸比丘白曰：「爾也，世尊！」
^m3b世尊復告諸比丘曰：「若有欲人貧窮舉貸他家財物，世中舉貸他家財物，為大苦耶？」
諸比丘白曰：「爾也，世尊！」
^m3c世尊復告諸比丘曰：「若有欲人舉貸財物，不得時還，白曰長息，世中長息，為大苦耶？」
諸比丘白曰：「爾也，世尊！」
^n2^m3d世尊復告諸比丘曰：「若有欲人長息不還，財主責索，世中財主責索，為大苦耶？」
諸比丘白曰：「爾也，世尊！」
^m3e世尊復告諸比丘曰：「若有欲人財主責索，不能得償，財主數往至彼求索，世中財主數往至彼求索，為大苦耶？」
諸比丘白曰：「爾也，世尊！」
^n3^m3f世尊復告諸比丘曰：「若有欲人財主數往至彼求索，彼故不還，便為財主之所收縛，世中為財主收縛，為大苦耶？」
諸比丘白曰：「爾也，世尊！」
^m4「是為世中有欲人貧窮是大苦，世中有欲人舉貸財物是大苦，世中有欲人舉貸長息是大苦，世中有欲人財主責索是大苦，世中有欲人財主數往至彼求索是大苦，世中有欲人為財主收縛是大苦。
^n4^m5a如是若有於此聖法之中，無信於善法，無禁戒、無博聞、無布施、無智慧於善法，彼雖多有金、銀、琉璃、水精、摩尼、白珂、螺璧、珊瑚、琥珀、碼碯、瑇瑁、硨磲、碧玉、赤石、琁珠，然彼故貧窮，無有力勢，是我聖法中說不善貧窮也。
^n5^m5b彼身惡行，口、意惡行，是我聖法中說不善舉貸也。
^m5c彼欲覆藏身之惡行，不自發露，不欲道說，不欲令人訶責，不順求；
欲覆藏口、意惡行，不自發露，不欲道說，不欲令人訶責，不順求，是我聖法中說不善長息也。
^m5d彼或行村邑及村邑外，諸梵行者見已，便作是說：
『諸賢！此人如是作、如是行、如是惡、如是不淨，是村邑刺。』彼作是說：
『諸賢！我不如是作、不如是行、不如是惡、不如是不淨，亦非村邑刺。』
是我聖法中說不善責索也。
^n6^m5e彼或在無事處，或在山林樹下，或在空閑居，念三不善念──
欲念、恚念、害念，是我聖法中說不善數往求索也。
^m5f彼作身惡行，口、意惡行，彼作身惡行，口、意惡行已，因此緣此，身壞命終，必至惡處，生地獄中，是我聖法中說不善收縛也。
^n7^m6我不見縛更有如是苦、如是重、如是麁、如是不可樂，如地獄、畜生、餓鬼縛也。
此三苦縛，漏盡阿羅訶比丘已知滅盡，拔其根本，永無來生。」
^m7於是，世尊說此頌曰：世間貧窮苦，舉貸他錢財；舉貸錢財已，他責為苦惱。
財主往求索，因此收繫縛；此縛甚重苦，世間樂於欲。
於聖法亦然，若無有正信；無慚及無愧，作惡不善行。
身作不善行，口意俱亦然；覆藏不欲說，不樂正教訶。
若有數數行，意念則為苦；或村或靜處，因是必有悔。
身口習諸行，及意之所念；惡業轉增多，數數作復作。
彼惡業無慧，多作不善已；隨所生畢訖，必往地獄縛。
此縛最甚苦，雄猛之所離；如法得財利，不負得安隱。
施與得歡喜，二俱皆獲利；如是諸居士，因施福增多。
如是聖法中，若有好誠信；具足成慚愧，庶幾無慳貪。
已捨離五蓋，常樂行精進；成就諸禪定，滿具常棄樂。
已得無食樂，猶如水浴淨；不動心解脫，一切有結盡。
無病為涅槃，謂之無上燈；無憂無塵安，是說不移動。
^n8^m8佛說如是，彼諸比丘聞佛所說，歡喜奉行。
^ck126
（一二六）行欲經^n1^m1我聞如是：
^m2一時，佛遊舍衛國，在勝林給孤獨園。
^m3爾時，給孤獨居士往詣佛所，稽首佛足，卻坐一面，白曰：
「世尊！世中為有幾人行欲？」
^m4世尊告曰：「居士！世中凡有十人行欲。云何為十？
^m5a居士！有一行欲人，非法無道求索財物。
彼非法無道求財物已，不自養安隱及父母、妻子、奴婢、作使，亦不供養沙門、梵志，令昇上與樂俱而受樂報，生天長壽，如是有一行欲人也。
^n2^m5b復次，居士！有一行欲人，非法無道求索財物。
彼非法無道求財物已，能自養安隱及父母、妻子、奴婢、作使，而不供養沙門、梵志，令昇上與樂俱而受樂報，生天長壽，如是有一行欲人也。
^n3^m5c復次，居士！有一行欲人，非法無道求索財物。
彼非法無道求財物已，能自養安隱及父母、妻子、奴婢、作使，亦供養沙門、梵志，令昇上與樂俱而受樂報，生天長壽，如是有一行欲人也。
^n4^m5d復次，居士！有一行欲人，法非法求索財物。
彼法非法求財物已，不自養安隱及父母、妻子、奴婢、作使，亦不供養沙門、梵志，令昇上與樂俱而受樂報，生天長壽，如是有一行欲人也。
^n5^m5e復次，居士！有一行欲人，法非法求索財物。
彼法非法求財物已，能自養安隱及父母、妻子、奴婢、作使，而不供養沙門、梵志，令昇上與樂俱而受樂報，生天長壽，如是有一行欲人也。
^n6^m5f復次，居士！有一行欲人，法非法求索財物。
彼法非法求財物已，能自養安隱及父母、妻子、奴婢、作使，亦供養沙門、梵志，令昇上與樂俱而受樂報，生天長壽，如是有一行欲人也。
^n7^m5g復次，居士！有一行欲人，如法以道求索財物。
彼如法以道求財物已，不自養安隱及父母、妻子、奴婢、作使，亦不供養沙門、梵志，令昇上與樂俱而受樂報，生天長壽，如是有一行欲人也。
^n8^m5h復次，居士！有一行欲人，如法以道求索財物。
彼如法以道求財物已，能自養安隱及父母、妻子、奴婢、作使，而不供養沙門、梵志，令昇上與樂俱而受樂報，生天長壽，如是有一行欲人也。
^n9^m5i復次，居士！有一行欲人，如法以道求索財物。
彼如法以道求財物已，能自養安隱及父母、妻子、奴婢、作使，亦供養沙門、梵志，令昇上與樂俱而受樂報，生天長壽；
得財物已，染著縛繳；繳已染著，不見災患，不知出要而用，如是有一行欲人也。
^n10^m5j復次，居士！有一行欲人，如法以道求索財物。
彼如法以道求財物已，能自養安隱及父母、妻子、奴婢、作使，亦供養沙門、梵志，令昇上與樂俱而受樂報，生天長壽；
得財物已，不染不著，不縛不繳；不繳已染著，見災患，知出要而用，如是有一行欲人也。
^n11^m6a居士！若有一行欲人，非法無道求索財物。
彼非法無道求財物已，不自養安隱及父母、妻子、奴婢、作使，亦不供養沙門、梵志，令昇上與樂俱而受樂報，生天長壽者，此行欲人於諸行欲人為最下也。
^n12^m6b居士！若有一行欲人，法非法求索財物。
彼法非法求財物已，自養安隱及父母、妻子、奴婢、作使，亦供養沙門、梵志，令昇上與樂俱而受樂報，生天長壽者，此行欲人於諸行欲人為最上也。
^n13^m6c居士！若有一行欲人，如法以道求索財物。
彼如法以道求財物已，自養安隱及父母、妻子、奴婢、作使，亦供養沙門、梵志，令昇上與樂俱而受樂報，生天長壽；
得財物已，不染不著，不縛不繳；不繳已染著，見災患，知出要而用者，此行欲人於諸行欲人為最第一、最大、最上、最勝、最尊，為最妙也。
猶如因牛有乳，因乳有酪，因酪有生酥，因生酥有熟酥，因熟酥有酥精。
酥精者，為最第一、最大、最上、最勝、最尊，為最妙也。
如是，居士！此行欲人於諸行欲人為最第一、最大、最上、最勝、最尊，為最妙也。」
^n14^m7於是，世尊說此頌曰：若非法求財，及法非法求，不供不自用，亦不施為福，
二俱皆有惡，於行欲最下。
若如法求財，自身勤所得，供他及自用，亦以施為福，
二俱皆有德，於行欲最上。
若得出要慧，行欲住在家，見災患知足，節儉用財物，
彼得出欲慧，於行欲最上。
^m8佛說如是，給孤獨居士及諸比丘聞佛所說，歡喜奉行。
^ck127
（一二七）福田經^n1^m1我聞如是：
^m2一時，佛遊舍衛國，在勝林給孤獨園。
^m3爾時，給孤獨居士往詣佛所，稽首佛足，卻坐一面，白曰：
「世尊！世中為有幾福田人？」
^m4世尊告曰：「居士！世中凡有二種福田人。
云何為二？一者學人，二者無學人。
學人有十八，無學人有九。
^m5a居士！云何十八學人？
信行、法行、信解脫、見到、身證、家家、一種、向須陀洹、得須陀洹、向斯陀含、得斯陀含、向阿那含、得阿那含、中般涅槃、生般涅槃、行般涅槃、無行般涅槃、上流色究竟，是謂十八學人。
^n2^m5b居士！云何九無學人？思法、昇進法、不動法、退法、不退法、護法（護則不退，不護則退）、實住法、慧解脫、俱解脫，是謂九無學人。」
^m6於是，世尊說此頌曰：世中學無學，可尊可奉敬，彼能正其身，口意亦復然，
居士是良田，施彼得大福。
^n3^m7佛說如是，給孤獨居士及諸比丘聞佛所說，歡喜奉行。
^ck128
（一二八）優婆塞經^n1^m1我聞如是：
^m2一時，佛遊舍衛國，在勝林給孤獨園。
^m3爾時，給孤獨居士與大優婆塞眾五百人俱，往詣尊者舍梨子所，稽首作禮，卻坐一面；
五百優婆塞亦為作禮，卻坐一面。
^m4給孤獨居士及五百優婆塞坐一面已，尊者舍梨子為彼說法，勸發渴仰，成就歡喜。
無量方便為彼說法，勸發渴仰，成就歡喜已，卽從座起，往詣佛所，稽首佛足，卻坐一面。
^n2^m5尊者舍梨子去後不久，給孤獨居士及五百優婆塞亦詣佛所，稽首佛足，卻坐一面。
^m6尊者舍梨子及眾坐已定，世尊告曰：
「舍梨子！若汝知白衣聖弟子善護行五法及得四增上心，現法樂居，易不難得。
舍梨子！汝當記別聖弟子地獄盡，畜生、餓鬼及諸惡處亦盡，得須陀洹，不墮惡法，定趣正覺，極受七有，天上人間七往來已而得苦邊。
^n3^m7舍梨子！
云何白衣聖弟子善護行五法？
^m8a白衣聖弟子者，離殺、斷殺，棄捨刀杖，有慚有愧，有慈悲心，饒益一切乃至蜫蟲，彼於殺生淨除其心。
白衣聖弟子善護行，此第一法。
^m8b復次，舍梨子！白衣聖弟子離不與取、斷不與取，與而後取，樂於與取，常好布施，歡喜無悋，不望其報，不以偷所覆，常自護已，彼於不與取淨除其心。
白衣聖弟子善護行，此第二法。
^n4^m8c復次，舍梨子！白衣聖弟子離邪淫、斷邪淫，彼或有父所護，或母所護，或父母所護，或兄弟所護，或姊妹所護，或婦父母所護，或親親所護，或同姓所護，或為他婦女，有鞭罰恐怖，及有名雇賃至華鬘親；
不犯如是女，彼於邪淫淨除其心。
白衣聖弟子善護行，此第三法。
^n5^m8d復次，舍梨子！白衣聖弟子離妄言、斷妄言，真諦言，樂真諦，住真諦不移動，一切可信，不欺世間，彼於妄言淨除其心。
白衣聖弟子善護行，此第四法。
^m8e復次，舍梨子！白衣聖弟子離酒、斷酒，彼於飲酒淨除其心。
白衣聖弟子善護行，此第五法。
^n6^m9舍梨子！
白衣聖弟子云何得四增上心，現法樂居，易不難得？
^m10a白衣聖弟子念如來：彼如來、無所著、等正覺、明行成為、善逝、世間解、無上士、道法御、天人師，號佛、眾祐。
^m10b如是念如來已，若有惡欲卽便得滅，心中有不善、穢汙、愁苦、憂慼亦復得滅。
白衣聖弟子攀緣如來，心靜得喜，若有惡欲卽便得滅，心中有不善、穢汙、愁苦、憂慼亦復得滅。
^n7^m10c白衣聖弟子得第一增上心，現法樂居，易不難得。
^m11a復次，舍梨子！白衣聖弟子念法：
世尊善說法，必至究竟，無煩無熱，常有不移動。
^m11b如是觀、如是覺、如是知、如是念法已，若有惡欲卽便得滅，心中有不善、穢汙、愁苦、憂慼亦復得滅。
白衣聖弟子攀緣法，心靜得喜，若有惡欲卽便得滅，心中有不善、穢汙、愁苦、憂慼亦復得滅。
^n8^m11c白衣聖弟子得此第二增上心。
^m12a復次，舍梨子！白衣聖弟子念眾：
如來聖眾善趣正趣，向法次法，順行如法，彼眾實有阿羅訶、趣阿羅訶，有阿那含、趣阿那含，有斯陀含、趣斯陀含，有須陀洹、趣須陀洹，是謂四雙八輩。
謂如來眾成就尸賴，成就三昧，成就般若，成就解脫，成就解脫知見，可敬可重，可奉可供，世良福田。
^n9^m12b彼如是念如來眾，若有惡欲卽便得滅，心中有不善、穢汙、愁苦、憂慼亦復得滅。
白衣聖弟子攀緣如來眾，心靜得喜，若有惡欲卽便得滅，心中有不善、穢汙、愁苦、憂慼亦復得滅。
^n10^m12c白衣聖弟子是謂得第三增上心，現法樂居，易不難得。
^m13a復次，舍梨子！白衣聖弟子自念尸賴：
此尸賴不缺不穿，無穢無濁，住如地不虛妄，聖所稱譽，具善受持。
^m13b彼如是自念尸賴，若有惡欲卽便得滅，心中有不善、穢汙、愁苦、憂慼亦復得滅。
白衣聖弟子攀緣尸賴，心靜得喜，若有惡欲卽便得滅，心中有不善、穢汙、愁苦、憂慼亦復得滅。
^n11^m13c白衣聖弟子是謂得第四增上心，現法樂居，易不難得。
^m14舍梨子！若汝知白衣聖弟子善護行此五法，得此四增上心，現法樂居，易不難得者，舍梨子！
汝記別白衣聖弟子地獄盡，畜生、餓鬼及諸惡處亦盡，得須陀洹，不墮惡法，定趣正覺，極受七有，天上人間七往來已而得苦邊。」
^n12^m15於是，世尊說此頌曰：慧者住在家，見地獄恐怖，因受持聖法，除去一切惡。
不殺害眾生，知而能捨離，真諦不妄言，不盜他財物。
自有婦知足，不樂他人妻，捨離斷飲酒，心亂狂癡本。
常當念正覺，思惟諸善法，念眾觀尸賴，從是得歡喜。
欲行其布施，當以望其福，先施於息心，如是成果報。
我今說息心，舍梨子善聽：若有黑及白，赤色之與黃，
尨色愛樂色，牛及諸鴿鳥，隨彼所生處，良御牛在前。
身力成具足，善速往來快，取彼之所能，莫以色為非。
如是此人間，若有所生處，剎帝利梵志，居士本工師；
隨彼所生處，長老淨持戒，世無著善逝，施彼得大果。
愚癡無所知，無慧無所聞，施彼得果少，無光無所照。
若光有所照，有慧佛弟子，信向善逝者，根生善堅住。
彼是生善處，如意往人家，最後得涅槃，如是各有緣。
^n13^m16佛說如是，尊者舍梨子及諸比丘、給孤獨居士、五百優婆塞聞佛所說，歡喜奉行。
^ck129
（一二九）怨家經^n1^m1我聞如是：
^m2一時，佛遊舍衛國，在勝林給孤獨園。
^m3爾時，世尊告諸比丘：「有七怨家法而作怨家，謂男女輩瞋恚時來。云何為七？
^m4a怨家者，不欲令怨家有好色。
所以者何？怨家者，不樂怨家有好色。
人有瞋恚，習瞋恚，瞋恚所覆，心不捨瞋恚，彼雖好沐浴，名香塗身，然色故惡。
所以者何？因瞋恚所覆，心不捨瞋恚故，是謂第一怨家法而作怨家，謂男女輩瞋恚時來。
^n2^m4b復次，怨家者，不欲令怨家安隱眠。
所以者何？怨家者，不樂怨家安隱眠。
人有瞋恚，習瞋恚，瞋恚所覆，心不捨瞋恚，彼雖臥以御床，敷以氍氀、毾㲪，覆以錦綺羅縠，有襯體被，兩頭安枕，加陵伽波惒邏波遮悉多羅那，然故憂苦眠。
所以者何？因瞋恚所覆，心不捨瞋恚故，是謂第二怨家法而作怨家，謂男女輩瞋恚時來。
^n3^m4c復次，怨家者，不欲令怨家得大利。
所以者何？怨家者，不樂怨家得大利。
人有瞋恚，習瞋恚，瞋恚所覆，心不捨瞋恚，彼應得利而不得利，應不得利而得利。
彼此二法更互相違，大得不利。所以者何？
因瞋恚所覆，心不捨瞋恚故，是謂第三怨家法而作怨家，謂男女輩瞋恚時來。
^n4^m4d復次，怨家者，不欲令怨家有朋友。
所以者何？怨家者，不樂怨家有朋友。
人有瞋恚，習瞋恚，瞋恚所覆，心不捨瞋恚，彼若有親朋友，捨離避去。
所以者何？因瞋恚所覆，心不捨瞋恚故，是謂第四怨家法而作怨家，謂男女輩瞋恚時來。
^n5^m4e復次，怨家者，不欲令怨家有稱譽。
所以者何？怨家者，不樂怨家有名稱。
人有瞋恚，習瞋恚，瞋恚所覆，心不捨瞋恚，彼惡名醜聲周聞諸方。
所以者何？因瞋恚所覆，心不捨瞋恚故，是謂第五怨家法而作怨家，謂男女輩瞋恚時來。
^n6^m4f復次，怨家者，不欲令怨家極大富。
所以者何？怨家者，不樂怨家極大富。
人有瞋恚，習瞋恚，瞋恚所覆，心不捨瞋恚，彼作如是身、口、意行，使彼大失財物。
所以者何？因瞋恚所覆，心不捨瞋恚故，是謂第六怨家法而作怨家，謂男女輩瞋恚時來。
^n7^m4g復次，怨家者，不欲令怨家身壞命終，必至善處，生於天上。
所以者何？怨家者，不樂怨家往至善處。
人有瞋恚，習瞋恚，瞋恚所覆，心不捨瞋恚，身、口、意惡行。
彼身、口、意惡行已，身壞命終，必至惡處，生地獄中。
所以者何？因瞋恚所覆，心不捨瞋恚故，是謂第七怨家法而作怨家，謂男女輩瞋恚時來。
^n8^m5此七怨家法而作怨家，謂男女輩瞋恚時來。」
^m6於是，世尊說此頌曰：瞋者得惡色，眠臥苦不安，應獲得大財，反更得不利。
親親善朋友，遠離瞋恚人，數數習瞋恚，惡名流諸方。
瞋作身口業，恚纏行意業，人為恚所覆，失一切財物。
瞋恚生不利，瞋恚生心穢，恐怖生於內，人所不能覺。
瞋者不知義，瞋者不曉法，無目盲闇塞，謂樂瞋恚人。
恚初發惡色，猶火始起煙，從是生憎嫉，緣是諸人瞋。
若瞋者所作，善行及不善，於後瞋恚盛，煩熱如火燒。
所謂煩熱業，及諸法所纏，彼彼我今說，汝等善心聽。
瞋者逆害父，及於諸兄弟，亦殺姊與妹，瞋者多所殘。
所生及長養，得見此世間，因彼得存命，此母瞋亦害。
無羞無慚愧，瞋纏無所言，人為恚所覆，口無所不說。
造作癡罪業，而自夭其命，作時不自覺，因瞋生恐怖。
繫著自己身，愛樂無極已，雖愛念己身，瞋者亦自害。
以刀而自刺，或從巖自投，或以繩自絞，及服諸毒藥。
如是像瞋恚，是死依於恚，彼彼一切斷，用慧能覺了。
小小不善業，慧者了能除，當堪耐是行，欲令無惡色。
無恚亦無憂，除煙無貢高，調御斷瞋恚，滅訖無有漏。
^n9^m7佛說如是，彼諸比丘聞佛所說，歡喜奉行。
^ck130
（一三○）教曇彌經^n1^m1我聞如是：
^m2一時，佛遊舍衛國，在勝林給孤獨園。
^m3爾時，尊者曇彌為生地尊長，作佛圖主，為人所宗，凶暴急弊，極為麁惡，罵詈責數於諸比丘，因此故生地諸比丘皆捨離去，不樂住此。
^m4於是，生地諸優婆塞見生地諸比丘皆捨離去，不樂住此，便作是念：
此生地諸比丘以何意故，皆捨離去，不樂住此？
生地諸優婆塞聞此生地尊者曇彌──
生地尊長，作佛圖主，為人所宗，凶暴急弊，極為麁惡，罵詈責數於諸比丘，因此故生地諸比丘皆捨離去，不樂住此。
^n2^m5生地諸優婆塞聞已，卽共往詣尊者曇彌所，驅逐曇彌，令出生地諸寺中去。
^m6於是，尊者曇彌為生地諸優婆塞所驅，令出生地諸寺中去，卽攝衣持鉢遊行，往詣舍衛國，展轉進至舍衛國，住勝林給孤獨園。
於是，尊者曇彌往詣佛所，稽首佛足，卻坐一面，白曰：
「世尊！我於生地諸優婆塞無所汙、無所說、無所犯，然生地諸優婆塞橫驅逐我，令出生地諸寺中去。」
^n3^m7彼時世尊告曰：
「止！止！曇彌！何須說此？」
^m8尊者曇彌叉手向佛，再白曰：
「世尊！我於生地諸優婆塞無所汙、無所說、無所犯，然生地諸優婆塞橫驅逐我，令出生地諸寺中去。」
^m9世尊亦再告曰：
「曇彌！往昔之時，此閻浮洲有諸商人乘船入海，持視岸鷹行，彼入大海不遠，便放視岸鷹。
若視岸鷹得至大海岸者，終不還船。
若視岸鷹不得至大海岸者，便來還船。
如是，曇彌！為生地優婆塞所驅逐，令出生地諸寺故，便還至我所。
止！止！曇彌！何須復說此？」
^n4^m10尊者曇彌復三白曰：「世尊！我於生地諸優婆塞無所汙、無所說、無所犯，然生地諸優婆塞橫驅逐我，令出生地諸寺中去。」
^m11世尊亦復三告曰：「曇彌！汝住沙門法，為生地諸優婆塞所驅逐，令出生地諸寺耶？」
^n5^m12於是，尊者曇彌即從座起，叉手向佛，白曰：
「世尊！云何沙門住沙門法？」
^m13世尊告曰：「曇彌！昔時有人壽八萬歲。
曇彌！人壽八萬歲時，此閻浮洲極大富樂，多有人民，村邑相近，如雞一飛。
曇彌！人壽八萬歲時，女年五百歲乃嫁。
曇彌！人壽八萬歲時，有如是病──大便、小便、欲、不食、老。
曇彌！人壽八萬歲時，有王名高羅婆，聰明智慧，為轉輪王，有四種軍，整御天下，如法法王成就七寶。
彼七寶者，輪寶、象寶、馬寶、珠寶、女寶、居士寶、主兵臣寶，是為七。
具足千子，顏貌端正，勇猛無畏，能伏他眾。
彼必統領此一切地乃至大海，不以刀杖，以法治化，令得安隱。
曇彌！高羅婆王有樹，名善住尼拘類樹王。
曇彌！善住尼拘類樹王而有五枝，第一枝者，王所食及皇后；
第二枝者，太子食及諸臣；第三枝者，國人民食；
第四枝者，沙門、梵志食；第五枝者，禽獸所食。
曇彌！善住尼拘類樹王果大如二升瓶，味如淳蜜丸。
曇彌！善住尼拘類樹王果無有護者，亦無更相偷。
^n6^m14a有一人來，饑渴極羸，顏色憔悴，欲得食果，往至善住尼拘類樹王所，飽噉果已，毀折其枝，持果歸去。
^m14b善住尼拘類樹王有一天依而居之，彼作是念：
閻浮洲人異哉無恩，無有反復。
所以者何？從善住尼拘類樹王飽噉果已，毀折其枝，持果歸去，寧令善住尼拘類樹王無果，不生果。
善住尼拘類樹王即無果，亦不生果。
^n7^m15a復有一人來，饑渴極羸，顏色憔悴，欲得噉果，往詣善住尼拘類樹王所，見善住尼拘類樹王無果，亦不生果，卽便往詣高羅婆王所，白曰：
『天王！當知善住尼拘類樹王無果，亦不生果。』
^n8^m15b高羅婆王聞已，猶如力士屈伸臂頃，如是高羅婆王於拘樓瘦沒，至三十三天，住天帝釋前，白曰：
『拘翼！當知善住尼拘類樹王無果，亦不生果。』
於是，天帝釋及高羅婆王猶如力士屈伸臂頃，如是天帝釋及高羅婆王於三十三天中沒，至拘樓瘦，去善住尼拘類樹王不遠住。
天帝釋作如其像如意足，以如其像如意足化作大水暴風雨。
作大水暴風雨已，善住尼拘類樹王拔根倒豎。
^n9^m16a於是，善住尼拘類樹王居止樹天，因此故，憂苦愁慼，啼泣垂淚，在天帝釋前立。
天帝釋問曰：『天！汝何意憂苦愁慼，啼泣垂淚，在我前立耶？』
彼天白曰：『拘翼！當知大水暴風雨，善住尼拘類樹王拔根倒豎。』
時，天帝釋告彼樹天曰：
『天！汝樹天住樹天法，大水暴風雨，善住尼拘類樹王拔根倒豎耶？』
樹天白曰：『拘翼！云何樹天住樹天法耶？』
天帝釋告曰：『天！若使人欲得樹根，持樹根去；
欲得樹莖、樹枝、樹葉、樹華、樹果持去者，樹天不應瞋恚，不應憎嫉，心不應恨。
樹天捨意而住樹天，如是樹天住樹天法。』
^n10^m16b天復白曰：『拘翼！我樹天不住樹天法，從今日始樹天住樹天法，願善住尼拘類樹王還復如本。』
^m17c於是，天帝釋作如其像如意足，作如其像如意足已，復化作大水暴風雨。
化作大水暴風雨已，善住尼拘類樹王即復如故。
^n11^m18如是，曇彌！若有比丘罵者不罵，瞋者不瞋，破者不破，打者不打，如是，曇彌！沙門住沙門法。」
^m19於是，尊者曇彌卽從座起，偏袒著衣，叉手向佛，啼泣垂淚，白曰：
「世尊！我非沙門住沙門法，從今日始沙門住沙門法。」
^n12^m20a世尊告曰：「曇彌！昔有大師，名曰善眼，為外道仙人之所師宗，捨離欲愛，得如意足。
曇彌！善眼大師有無量百千弟子。曇彌！
善眼大師為諸弟子說梵世法。
曇彌！若善眼大師為說梵世法時，諸弟子等有不具足奉行法者，彼命終已，或生四王天，或生三十三天，或生㷿磨天，或生兜率哆天，或生化樂天，或生他化樂天。
曇彌！若善眼大師為說梵世法時，諸弟子等設有具足奉行法者，彼修四梵室，捨離於欲，彼命終已，得生梵天。
^n13^m20b曇彌！彼時善眼大師而作是念：
我不應與弟子等同俱至後世，共生一處，我今寧可更修增上慈；
修增上慈已，命終得生晃昱天中。
^m20c曇彌！彼時善眼大師則於後時更修增上慈；
修增上慈已，命終得生晃昱天中。
曇彌！善眼大師及諸弟子學道不虛，得大果報。
如善眼大師，如是牟梨破羣那、阿羅那遮婆羅門、瞿陀梨舍哆、害提婆羅摩納、儲提摩麗橋鞞陀邏，及薩哆富樓奚哆。
^n14^m21a曇彌！七富樓奚哆師亦有無量百千弟子。
曇彌！七富樓奚哆師為諸弟子說梵世法。
若七富樓奚哆師為說梵世法時，諸弟子等有不具足奉行法者，彼命終已，或生四王天，或生三十三天，或生㷿磨天，或生兜率哆天，或生化樂天，或生他化樂天。
若七富樓奚哆師為說梵世法時，諸弟子等設有具足奉行法者，彼修四梵室，捨離於欲，彼命終已，得生梵天。
^n15^m21b曇彌！七富樓奚哆師而作是念：
我不應與弟子等同俱至後世，共生一處，我今寧可更修增上慈；
修增上慈已，命終得生晃昱天中。
^m21c曇彌！彼時七富樓奚哆師則於後時更修增上慈；
修增上慈已，命終得生晃昱天中。
曇彌！七富樓奚哆師及諸弟子學道不虛，得大果報。
^n16^m22曇彌！若有罵彼七師及無量百千眷屬，打破瞋恚責數者，必受無量罪。
若有一成就正見佛弟子比丘得小果，罵詈打破瞋恚責數者，此受罪多於彼。
是故，曇彌！汝等各各更迭相護。
所以者何？離此過已，更無有失。」
^n17^m23於是，世尊說此頌曰：須涅、牟梨破羣那、阿羅那遮婆羅門、瞿陀梨舍哆、
害提婆羅摩納、儲提摩麗橋鞞陀邏、薩哆富樓奚哆。
此在過去世，七師有名德，無愛縛樂悲，欲結盡過去。
彼有諸弟子，無量百千數，彼亦離欲結，須臾不究竟。
若彼外仙人，善護行苦行，心中懷憎嫉，罵者受罪多。
若一得正見，佛子住小果，罵詈責打破，受罪多於彼。
是故汝曇彌，各各更相護，所以更相護，重罪無過是。
如是甚重苦，亦為聖所惡，必得受惡色，橫取邪見處。
此是最下人，聖法之所說，謂未離淫欲，得微妙五根，
信精進念處，正定及正觀。
如是得此苦，前所受其殃，自受其殃已，於後便害他。
若能自護者，彼為能護外，是故當自護，慧者無殃樂。
^n18^m24佛說如是，尊者曇彌及諸比丘聞佛所說，歡喜奉行。
^ck131
（一三一）降魔經^n1^m1我聞如是：
^m2一時，佛遊婆奇瘦，在鼉山怖林鹿野園中。
^m3爾時，尊者大目揵連教授為佛而作禪屋，露地經行。
^m4彼時，魔王化作細形，入尊者大目揵連腹中。
^m5於是，尊者大目揵連卽作是念：
我今腹重猶如食豆，我寧可入如其像定，以如其像定自觀其腹。
是時，尊者大目揵連至經行道頭，敷尼師檀，結跏趺坐，入如其像定，以如其像定自觀其腹，尊者大目揵連便知魔王在其腹中。
^n2^m6尊者大目揵連卽從定寤，語魔王曰：
「汝波旬出！汝波旬出！
莫觸嬈如來，亦莫觸嬈如來弟子，莫於長夜無義無饒益，必生惡處，受無量苦。」
^m7彼時，魔王便作是念：此沙門不見不知而作是說：
「汝波旬出！汝波旬出！
莫觸嬈如來，亦莫觸嬈如來弟子，莫於長夜無義無饒益，必生惡處，受無量苦。」
汝之尊師有大如意足，有大威德，有大福祐，有大威神，彼猶不能速知速見，況復弟子能知見耶？
^n3^m8尊者大目揵連復語魔王：
「我復知汝意，汝作是念：此沙門不知不見而作是說：
『汝波旬出！汝波旬出！
莫觸嬈如來，亦莫觸嬈如來弟子，莫於長夜無義無饒益，必生惡處，受無量苦。』
汝之尊師有大如意足，有大威德，有大福祐，有大威神，彼猶不能如是速知速見，況復弟子能知見耶？」
^n4^m9彼魔波旬復作是念：今此沙門知見我故，而作是說耳。
於是，魔波旬化作細形，從口中出，在尊者大目揵連前立。
^m10尊者大目揵連告曰：「波旬！昔有如來名覺礫拘荀大無所著、等正覺，我時作魔，名曰惡。
我有妹，名黑，汝是彼子。波旬！因此事故，汝是我外甥。
^n5^m11波旬！覺礫拘荀大如來、無所著、等正覺有二大弟子，一者名音，二者名想。
^m12波旬！以何義故，尊者音名音耶？波旬！
尊者音住梵天上，以常音聲滿千世界，更無有弟子音聲與彼等者、相似者、勝者。
波旬！以是義故，尊者音名音也。
^n6^m13波旬！復以何義尊者想名想耶？
波旬！尊者想所依遊行村邑，過夜平旦，著衣持鉢，入村乞食，善護其身，善攝諸根，立於正念。
彼乞食已，食訖，中後收舉衣鉢，澡洗手足，以尼師檀著於肩上，至無事處，或至山林樹下，或至閑居靜處，敷尼師檀，結跏趺坐，速入想知滅定。
彼時，若有放牛羊人、取樵草人，或行路人，入彼山林，見入想知滅定，便作是念：
今此沙門於無事處坐而命終，我等寧可以燥樵、草拾已，積聚覆其身上而耶維之？
即拾樵、草積覆其身，以火然之，便捨而去。
彼尊者想過夜平旦，從定寤起，抖擻衣服，所依村邑遊行，如常著衣，持鉢入村乞食，善護其身，善攝諸根，立於正念。
彼放牛羊人、取樵草人，或行路人，入彼山林人先見者，便作是念：
今此沙門在無事處坐而命終，我等昨已拾燥樵、草積覆其身，以火燒之，然已而去，然此賢者更復想也。
波旬！以是義故，尊者想名想也。
^n7^m14a波旬！彼時惡魔便作是念：
此禿沙門以黑所縛，斷種無子，彼學禪，伺、增伺、數數伺。
猶若如驢，竟日負重，繫在櫪上，不得麥食，為彼麥故，伺、增伺、數數伺。
^m14b如是，此禿沙門為黑所縛，斷種無子，學禪，伺、增伺、數數伺。
猶如貓子在鼠穴邊，欲捕鼠故，伺、增伺、數數伺。
^n8^m14c如是，此禿沙門為黑所縛，斷種無子，彼學禪，伺、增伺、數數伺。
猶如鵂狐在燥樵積間，為捕鼠故，伺、增伺、數數伺。
^m14d如是，此禿沙門為黑所縛，斷種無子，學禪，伺、增伺、數數伺。
猶如鶴鳥在水岸邊，為捕魚故，伺、增伺、數數伺。
^n9^m15a如是，此禿沙門為黑所縛，斷種無子，學禪，伺、增伺、數數伺。
^m15b彼何所伺？為何義伺？求何等伺？彼調亂狂發敗壞。
我不知彼何所從來，亦不知彼何所從去，亦不知住止，不知死不知生，我寧可教敕梵志、居士：
『汝等共來罵詈精進沙門，打破責數。
所以者何？或罵打破責數時，儻能起惡心，令我得其便。』
^n10^m16a波旬！彼時惡魔便教敕梵志、居士，彼梵志、居士罵詈精進沙門，打破責數。
^m16b彼梵志、居士或以木打，或以石擲，或以杖撾，或傷精進沙門頭，或裂壞衣，或破應器。
爾時，梵志、居士若有死者，因此緣此，身壞命終，必至惡處，生地獄中。彼生已，作是念：
我應受此苦，當復更受極苦過是。
所以者何？以我等向精進沙門行惡行故。
^n11^m17a波旬！覺礫拘荀大如來、無所著、等正覺弟子用傷其頭，裂壞其衣，破其應器已，往詣覺礫拘荀大如來、無所著、等正覺所。
爾時，覺礫拘荀大如來、無所著、等正覺無量百千眷屬圍繞而為說法，覺礫拘荀大如來、無所著、等正覺遙見弟子頭傷、衣裂、惒破而來，見已，告諸比丘：
『汝等見不？惡魔教敕梵志、居士：
汝等共來罵詈精進沙門，打破責數。
所以者何？或罵打破責數時，儻能起惡心，令我得其便。
^n12^m17b比丘！汝等當以心與慈俱，遍滿一方成就遊。
如是二三四方，四維上下，普周一切，心與慈俱，無結無怨，無恚無諍，極廣甚大，無量善修，遍滿一切世間成就遊。
如是悲、喜心與捨俱，無結無怨，無恚無諍，極廣甚大，無量善修，遍滿一切世間成就遊，令惡魔求便不能得便。』
^n13^m17c波旬！覺礫拘荀大如來、無所著、等正覺以此教教諸弟子，彼卽受教，心與慈俱，遍滿一方成就遊。
如是二三四方，四維上下，普周一切，心與慈俱，無結無怨，無恚無諍，極廣甚大，無量善修，遍滿一切世間成就遊。
如是悲、喜心與捨俱，無結無怨，無恚無諍，極廣甚大，無量善修，遍滿一切世間成就遊。
以此故，彼惡魔求便不能得便。
^n14^m18a波旬！彼時惡魔復作是念：
我以此事求精進沙門便，而不能得，我寧可教敕梵志、居士：
『汝等共來奉敬、供養、禮事精進沙門，或以奉敬、供養、禮事精進沙門，儻能起惡心，令我得其便。』
^n15^m18b波旬！彼梵志、居士為惡魔所教敕已，卽共奉敬、供養、禮事精進沙門，以衣敷地而作是說：
『精進沙門可於上行，精進沙門難行而行，令我長夜得利饒益，安隱快樂！』
梵志、居士以髮布地而作是說：
『精進沙門可於上行，精進沙門難行而行，令我長夜得利饒益，安隱快樂！』
梵志、居士以手捧持種種飲食，住道邊待而作是說：
『精進沙門受是食是，可持是去，隨意而用，令我長夜得利饒益，安隱快樂！』
諸信梵志、居士見精進沙門，敬心扶抱，將入於內，持種種財物與精進沙門，作如是說：
『受是用是，可持是去，隨意所用。』
爾時，梵志、居士若有死者，因此緣此，身壞命終，必至善處，生於天上。生已，作是念：
我應受是樂，當復更受極樂勝是。
所以者何？以我等向精進沙門行善行故。
^n16^m19a波旬！覺礫拘荀大如來、無所著、等正覺弟子得奉敬、供養、禮事已，往詣覺礫拘荀大如來、無所著、等正覺所。
是時，覺礫拘荀大如來、無所著、等正覺無量百千眷屬圍繞而為說法，覺礫拘荀大如來、無所著、等正覺遙見弟子得奉敬、供養、禮事而來，見已，告諸比丘：
『汝等見不？惡魔教敕梵志、居士：
汝等共來奉敬、供養、禮事精進沙門，或以奉敬、供養、禮事精進沙門，儻能起惡心，令我得其便。
比丘！汝等當觀諸行無常，觀興衰法，觀無欲，觀捨離，觀滅，觀斷，令惡魔求便而不能得。』
^n17^m19b波旬！覺礫拘荀大如來、無所著、等正覺以此教教諸弟子，彼即受教，觀一切行無常，觀興衰法，觀無欲，觀捨離，觀滅，觀斷，令惡魔求便而不能得。
^m20波旬！彼時惡魔復作是念：
我以此事求精進沙門便，而不能得，我寧可化作年少形，手執大杖，住其道邊，打尊者音頭，令破血流汙面。
^n18^m21波旬！覺礫拘荀大如來、無所著、等正覺於後所依村邑遊行，彼於平旦著衣持鉢，入村乞食，尊者音在後侍從。
波旬！爾時，惡魔化作年少形，手執大杖，住在道邊，擊尊者音頭破血流汙面。
波旬！尊者音破頭流血已，隨從覺礫拘荀大如來、無所著、等正覺後，猶影不離。
^n19^m22波旬！覺礫拘荀大如來、無所著、等正覺至村邑已，極其身力右旋顧視，猶如龍視，不恐不怖，不驚不懼而觀諸方。
波旬！覺礫拘荀大如來、無所著、等正覺見尊者音頭破血流汙面，隨佛後行，如影不離，便作是說：
『此惡魔凶暴，大有威力，此惡魔不知厭足。』
^n20^m23波旬！覺礫拘荀大如來、無所著、等正覺說語未訖，彼時，惡魔便於彼處，其身即墮無缺大地獄。
波旬！此大地獄而有四名，一者無缺，二者百釘，三者逆刺，四者六更。
彼大地獄其中有卒，往至惡魔所，語惡魔曰：
『汝今當知，若釘釘等共合者，當知滿百年。』」
^n21^m24於是，魔波旬聞說此已，卽便心悸，恐怖驚懼，身毛皆竪，向尊者大目揵連卽說頌曰：
云何彼地獄，惡魔昔在中？嬈害佛梵行，及犯彼比丘。
^m25尊者大目揵連即時以偈答魔波旬曰：
地獄名無缺，惡魔曾在中，嬈害佛梵行，及犯彼比丘。
彼鐵釘有百，一切各逆刺，地獄名無缺，惡魔昔在中。
若有不知者，比丘佛弟子，必得如是苦，受黑業之報。
若干種園觀，人者在於地，食自然粳米，居止在北洲。
大須彌山巖，善修之所熏，修習於解脫，受持最後身。
跱立在大泉，宮殿住至劫，金色可愛樂，猶火㷿晃昱。
作諸眾妓樂，往詣帝釋所，本以一屋舍，善覺了為施。
若釋在前行，昇毘闍延殿，見釋大歡喜，天女各各舞。
若見比丘來，還顧有慚愧，若毘闍延殿，見比丘問義。
大仙頗能知，愛盡得解脫，比丘即為答，問者如其義。
拘翼我能知，愛盡得解脫，聞彼之所答，釋得歡喜樂。
比丘多饒益，所說如其義，若毘闍延殿，問帝釋天王。
此殿名何等，汝釋攝持城？釋答大仙人，名毘闍延哆，
是謂千世界，於千世界中，無有勝此殿，如毘闍延哆，
天王天帝釋，自在隨所遊。
受樂那遊哆，化作一行百，毘闍延殿內，釋得自在遊。
毘闍延大殿，足指能震動，天王眼所觀，釋得自在遊。
若鹿子母堂，築基極深堅，難動不可震，如意足能搖。
彼有琉璃地，聖人之所履，滑澤樂更觸，布柔軟綿褥。
愛語共和合，天王常歡喜，善能作妓樂，音節善諧和。
諸天來會聚，而說須陀洹，若干無量千，及百諸那術。
至三十三天，慧眼者說法，聞彼所說法，歡喜而奉行。
我亦有是法，如仙人所說，謂至梵天上，問彼梵天事。
梵故有此見，謂見昔時有，我住有常存，恒有不變易。
梵天為答彼，大仙我無見，謂見昔時有，我恒常不變。
我見此境界，諸梵皆過去，我今何由說，恒常不變易。
我見此世間，正覺之所說，隨所因緣生，所往而轉還。
火無有思念，我燒愚癡人，火然若愚觸，必自然得燒。
如是汝波旬，觸嬈於如來，久作不善行，受報亦當久，
魔汝莫厭佛，莫嬈害比丘。一比丘降魔，住在於怖林。
^n22^m26彼鬼愁憂慼，目連之所訶，恐怖無智慧，卽於彼處沒。
^m27尊者大目揵連所說如是，彼魔波旬聞尊者大目揵連所說，歡喜奉行。
^ck132
（一三二）賴吒惒羅經^n1^m1我聞如是：
^m2一時，佛遊拘樓瘦，與大比丘眾俱，往至鍮蘆吒，住鍮蘆吒村北尸攝惒園中。
^m3爾時，鍮蘆吒梵志、居士聞：
沙門瞿曇釋種子捨釋宗族，出家學道，遊拘樓瘦，與大比丘眾俱，來至此鍮蘆吒，住鍮蘆吒村北尸攝惒園中。
彼沙門瞿曇有大名稱，周聞十方，沙門瞿曇如來、無所著、等正覺、明行成為、善逝、世間解、無上士、道法御、天人師，號佛、眾祐，彼於此世，天及魔、梵、沙門、梵志，從人至天，自知自覺，自作證成就遊。
彼若說法，初妙、中妙、竟亦妙，有義有文，具足清淨，顯現梵行。
若見如來、無所著、等正覺，尊重禮拜，供養承事者，快得善利，我等應共往見沙門瞿曇禮拜供養。
^n2^m3鍮蘆吒梵志、居士聞已，各與等類眷屬相隨，從鍮蘆吒出，北行至尸攝惒園，欲見世尊禮拜、供養。
往詣佛已，彼卽蘆吒梵志、居士或稽首佛足，卻坐一面；
或問訊佛，卻坐一面；或叉手向佛，卻坐一面；
或遙見佛已，默然而坐。
^n3^m4彼時，鍮蘆吒梵志、居士各坐已定，佛為說法，勸發渴仰，成就歡喜。
無量方便為彼說法，勸發渴仰，成就歡喜已，默然而住。
^m5時，鍮蘆吒梵志、居士，佛為說法，勸發渴仰，成就歡喜已，各從座起，稽首佛足，繞佛三匝而去。
彼時，賴吒惒羅居士子故坐不起。
^n4^m6於是，賴吒惒羅居士子，鍮蘆吒梵志、居士去後不久，卽從座起，偏袒著衣，叉手向佛，白曰：
「世尊！如我知佛所說法者，若我在家，為鎖所鎖，不得盡形壽清淨行梵行。
世尊！願我得從世尊出家學道而受具足，得作比丘，淨修梵行。」
^n5^m7世尊問曰：「居士子！父母聽汝於正法、律中至信、捨家、無家、學道耶？」
^m8賴吒惒羅居士子白曰：「世尊！父母未聽我於正法、律中至信、捨家、無家、學道。」
^m9世尊告曰：「居士子！若父母不聽汝於正法、律中至信、捨家、無家、學道者，我不得度汝出家學道，亦不得授具足。」
^n6^m10賴吒惒羅居士子白曰：「世尊！我當方便從父母求，必令聽我於正法、律中至信、捨家、無家、學道。」
^m11世尊告曰：「居士子！隨汝所欲。」
^m12a於是，賴吒惒羅居士子聞佛所說，善受善持，稽首佛足，繞三匝還歸，白曰：
「二尊！如我知佛所說法者，若我在家，為鎖所鎖，不得盡形壽清淨行梵行，唯願二尊聽我於正法、律中至信、捨家、無家、學道。」
^n7^m12b賴吒惒羅父母告曰：「賴吒惒羅！我今唯有汝一子，極愛憐念，意常愛樂，見無厭足，若汝命終，我尚不欲相棄捨也，況生別離不見汝耶？」
^m13a賴吒惒羅居士子復至再三白曰：
「二尊！如我知佛所說法者，若我在家，為鎖所鎖，不得盡形壽清淨行梵行，唯願二尊聽我於正法、律中至信、捨家、無家、學道。」
^n8^m13b賴吒惒羅居士子父母亦至再三告曰：
「賴吒惒羅！我今唯有汝一子，極愛憐念，意常愛樂，見無厭足，若汝命終，我尚不欲相棄捨也，況生別離不見汝耶？」
^m14於是，賴吒惒羅居士子即時臥地：
「從今不起，不飲不食，乃至父母聽我於正法、律中至信、捨家、無家、學道！」
於是，賴吒惒羅居士子一日不食，至二、三、四、多日不食。
^n9^m15於是，賴吒惒羅居士子父母往至子所，告曰：
「賴吒惒羅！汝至柔軟，身體極好，常坐臥好床，汝今不知苦耶？賴吒惒羅！
汝可速起，行欲布施，快修福業。
所以者何？賴吒惒羅！世尊境界甚難甚難！
出家學道亦復甚難！」
爾時，賴吒惒羅居士子默然不答。
^n10^m16於是，賴吒惒羅居士子父母往至賴吒惒羅親親及諸臣所，而作是語：
「汝等共來至賴吒惒羅所，勸令從地起。」
^m17賴吒惒羅居士子親親及諸臣等卽便共至賴吒惒羅所，語曰：
「賴吒惒羅！汝至柔軟，身體極好，常坐臥好床，汝今不知苦耶？賴吒惒羅！
汝可速起，行欲布施，快修福業。
所以者何！世尊境界甚難甚難！出家學道亦復甚難！」
彼時，賴吒惒羅居士子默然不答。
^n11^m18於是，賴吒惒羅居士子父母至賴吒惒羅居士子善知識、同伴、同時所，而作是語：
「汝等共來至賴吒惒羅所，勸令從地起。」
^m19於是，賴吒惒羅居士子善知識、同伴、同時卽共往詣賴吒惒羅居士子所，而作是語：
「賴吒惒羅！汝至柔軟，身體極好，常坐臥好床，汝今不知苦耶？賴吒惒羅！
汝可速起，行欲布施，快修福業。
所以者何？賴吒惒羅！世尊境界甚難甚難！
出家學道亦復甚難！」
彼時，賴吒惒羅居士子默然不答。
^n12^m20於是，賴吒惒羅居士子善知識、同伴、同時往至賴吒惒羅居士子父母所，作如是語：
「可聽賴吒惒羅於正法、律中至信、捨家、無家、學道。
若其樂者，於此生中，故可相見。若不樂者，必自來還歸父母所。
今若不聽，定死無疑，當何所益？」
^n13^m21於是，賴吒惒羅居士子父母聞已，語賴吒惒羅居士子善知識、同伴、同時曰：
「我今聽賴吒惒羅於正法、律中至信、捨家、無家、學道。
若學道來還，故可見也。」
^n14^m22賴吒惒羅居士子善知識、同伴、同時卽共往詣賴吒惒羅所，便作是語：
「居士子！父母聽汝於正法、律中至信、捨家、無家、學道。
若學道已，還見父母。」
^m23賴吒惒羅居士子聞是語已，便大歡喜，生愛生樂，從地而起，漸養其身。
身平復已，從鍮蘆吒出，往詣佛所，稽首佛足，白曰：
「世尊！父母聽我於正法、律中至信、捨家、無家、學道。
唯願世尊，聽從世尊出家學道而受具足，得作比丘！」
^n15^m24於是，世尊度賴吒惒羅居士子出家學道，授其具足。
授具足已，於鍮蘆吒隨住數時，於後則便攝衣持鉢，遊行展轉，往至舍衛國，住勝林給孤獨園。
^m25尊者賴吒惒羅出家學道，受具足已，在遠離獨住，心無放逸，修行精勤。
彼在遠離獨住，心無放逸，修行精勤已，族姓子所為剃除鬚髮，著袈裟衣，至信、捨家、無家、學道者，唯無上梵行訖，於現法中自知自覺，自作證成就遊：
生已盡，梵行已立，所作已辦，不更受有，知如真。
尊者賴吒惒羅知法已，至得阿羅訶。
^n16^m26於是，尊者賴吒惒羅得阿羅訶已後或九年、十年，而作是念：
我本已許出家學道還見父母，我今寧可還赴本要。
^m27於是，尊者賴吒惒羅往詣佛所，稽首佛足，卻坐一面，白曰：
「世尊！我本有要，出家學道已，還見父母。
世尊！我今辭行，往見父母，赴其本要。」
^n17^m28爾時，世尊便作是念：此賴吒惒羅族姓子，若使捨戒，罷道行欲如本者，必無是處。世尊知已，告曰：
「汝去未度者度，未解脫者令得解脫，未滅訖者令得滅訖。
賴吒惒羅！今隨汝意。」
^n18^m29彼時，尊者賴吒惒羅聞佛所說，善受善持，卽從座起，稽首佛足，繞三匝而去，至己房中，收舉臥具，著衣持鉢，遊行展轉，往至鍮蘆吒，住鍮蘆吒村北尸攝惒園。
^n19^m30於是，尊者賴吒惒羅過夜平旦，著衣持鉢，入鍮蘆吒而行乞食。
尊者賴吒惒羅作如是念：
世尊稱歎次第乞食，我今寧可於此鍮蘆吒次第乞食。
尊者賴吒惒羅便於鍮蘆吒次第乞食，展轉至本家。
^n20^m31彼時，尊者賴吒惒羅父在中門住，修理鬚髮，尊者賴吒惒羅父遙見尊者賴吒惒羅來，便作是語：
「此禿沙門為黑所縛，斷種無子，破壞我家。
我有一子，極愛憐念，意常忍樂，見無厭足，彼將去度，當莫與食。」
^n21^m32尊者賴吒惒羅自於父家不得布施，但得責數：
「此禿沙門為黑所縛，斷種無子，破壞我家。
我有一子，極愛憐念，意常愛樂，見無厭足，彼將去度，當莫與食。」
尊者賴吒惒羅知已，便速出去。
^n22^m33彼時，尊者賴吒惒羅父家婢使以箕盛臭爛飲食，欲棄著糞聚中。
^m34尊者賴吒惒羅見父婢使以箕盛臭爛飲食，欲棄著糞聚中，便作是語：
「汝妹！若此臭爛飲食法應棄者，可著我鉢中，我當食之。」
^m35彼時，尊者賴吒惒羅父家婢使以箕中臭爛飲食瀉著鉢中，瀉著鉢中時，取其二相識，其音聲及其手足。
取二相已，卽往至尊者賴吒惒羅父所，而作是語：
「尊今當知：尊子賴吒惒羅還來至此鍮蘆吒，可往見之。」
^n23^m36尊者賴吒惒羅父聞已，大歡喜踊躍，左手攝衣，右手摩抆鬚髮，疾往詣尊者賴吒惒羅所。
^m37彼時，尊者賴吒惒羅向壁食此臭爛食，尊者賴吒惒羅父見尊者賴吒惒羅向壁食此臭爛食，作如是說：
「汝賴吒惒羅！汝至柔軟，身體極好，常食好食。
賴吒惒羅！汝云何乃食此臭爛食耶？賴吒惒羅！
汝以何意來此鍮蘆吒，而不能還至父母家耶？」
^n24^m38尊者賴吒惒羅白曰：「居士！我入父家不得布施，但得責數：
『此禿沙門為黑所縛，斷種無子，破壞我家。
我唯有一子，至愛憐念，意常愛樂，見無厭足，彼將去度，當莫與食。』
我聞此已，便速出去。」
^n25^m39尊者賴吒惒羅父卽辭謝曰：
「賴吒惒羅可忍，賴吒惒羅可忍，我實不知賴吒惒羅還入父家。」
於是，尊者賴吒惒羅父敬心扶抱尊者賴吒惒羅，將入於內，敷座令坐，尊者賴吒惒羅卽便就坐。
^m40於是，其父見尊者賴吒惒羅坐已，往至婦所，而作是語：
「卿今當知：賴吒惒羅族姓子今來還家，可速辦飲食！」
^n26^m41尊者賴吒惒羅母聞已，大歡喜踊躍，速辦飲食。
辦飲食已，疾輦錢出，著中庭地，聚作大積。
彼大錢積，一面立人，一面坐人，各不相見。
作大錢積已，往詣尊者賴吒惒羅所，作如是語：
「賴吒惒羅！是汝母分所有錢財，汝父錢財無量，百千不可復計，今盡付汝。
賴吒惒羅！汝可捨戒罷道，行欲布施，快修福業。
所以者何？世尊境界甚難甚難！出家學道亦復甚難！」
^n27^m42尊者賴吒惒羅白其母曰：
「我今欲有所說，能見聽不？」
^m43尊者賴吒惒羅母語曰：「居士子！汝有所說，我當聽之。」
^m44尊者賴吒惒羅白其母曰：
「當作新布囊，用盛滿錢，以車載之，至恒伽江，瀉著深處。
所以者何？因此錢故，令人憂苦、愁慼、啼哭，不得快樂。」
^n28^m45於是，尊者賴吒惒羅母而作是念：
以此方便不能令子賴吒惒羅捨戒罷道，我寧可至其本婦所，作如是語：
「諸新婦等！汝可以先所著瓔珞嚴飾其身，賴吒惒羅族姓子本在家時極所愛念。
以此瓔珞速嚴身已，汝等共往至賴吒惒羅族姓子所，各抱一足而作是說：
『不審賢郎有何天女勝於我者？
而令賢郎捨我為彼修梵行耶？』」
^n29^m46於是，其母卽至尊者賴吒惒羅其本婦所，作如是語：
「諸新婦等！汝可以先所著瓔珞嚴飾其身，賴吒惒羅族姓子本在家時極所愛念。
以此瓔珞速嚴身已，汝等共往至賴吒惒羅族姓子所，各抱一足而作是說：
『不審賢郎有何天女勝於我者？
而令賢郎捨我為彼修梵行耶？』」
^n30^m47彼時，尊者賴吒惒羅其本婦等即各以先所著瓔珞嚴飾其身，尊者賴吒惒羅本在家時極所愛念。
以此瓔珞嚴飾身已，往詣尊者賴吒惒羅所，各抱一足而作是說：
「不審賢郎有何天女勝於我者？而令賢郎捨我為彼修梵行耶？」
^n31^m48尊者賴吒惒羅語本婦曰：
「諸妹！當知我不為天女故修於梵行，所為修梵行者，彼義已得，佛教所作今已成辦。」
^m49尊者賴吒惒羅諸婦等卻住一面，啼泣垂淚而作是語：
「我非賢郎妹，然賢郎喚我為妹。」
^n32^m50於是，尊者賴吒惒羅迴還顧視，白父母曰：
「居士！若施食者便以時施，何為相嬈？」
^m51爾時，父母卽從座起，自行澡水，以上味餚饌，種種豐饒，食噉含消，手自斟酌，極令飽滿。
食訖收器，行澡水竟，取一小床，別坐聽法。
^n33^m52尊者賴吒惒羅為父母說法，勸發渴仰，成就歡喜。
無量方便為彼說法，勸發渴仰，成就歡喜已，卽從座起立，說頌曰：
觀此嚴飾形，珍寶瓔珞等，右槃縈其髮，紺黛畫眉目；
此欺愚癡人，不誑度彼岸。
以眾好綵色，莊嚴臭穢身；此欺愚癡人，不誑度彼岸。
眾香遍塗體，雌黃黃其足；此欺愚癡人，不誑度彼岸。
身服淨妙衣，莊嚴猶幻化；此欺愚癡人，不誑度彼岸。
斷絕鹿䩙繈，及破壞鹿門；
我捨離餌去，誰樂於鹿縛？
^n34^m53尊者賴吒惒羅說此頌已，以如意足乘虛而去，至鍮蘆吒林入彼林中，於鞞醯勒樹下敷尼師檀，結跏趺坐。
^m54爾時，拘牢婆王及諸羣臣前後圍繞，坐於正殿，咨嗟稱歎尊者賴吒惒羅：
「若我聞賴吒惒羅族姓子來此鍮蘆吒者，我必往見。」
^n35^m55於是，拘牢婆王告獵師曰：
「汝去按行鍮蘆吒林，我欲出獵。」
^m56獵師受教，卽便按行鍮蘆吒林。
於是，獵師按行鍮蘆吒林，見尊者賴吒惒羅在鞞醯勒樹下，敷尼師檀，結跏趺坐，便作是念：
所為拘牢婆王及諸羣臣共坐正殿，咨嗟稱歎者，今已在此。
^n36^m57爾時，獵師按行鍮蘆吒林已，還詣拘牢婆王所，白曰：
「大王！當知我已按行鍮蘆吒林，隨大王意。
大王本所為與諸羣臣共坐正殿，咨嗟稱歎尊者賴吒惒羅：
『若我聞賴吒惒羅族姓子來此鍮蘆吒林者，我必往見。』
尊者賴吒惒羅族姓子今在鍮蘆吒林中鞞醯勒樹下，敷尼師檀，結跏趺坐。
大王欲見者，便可往也。」
^n37^m58拘牢婆王聞已，告御者曰：
「汝速嚴駕，我今欲往見賴吒惒羅。」
^m59御者受教，卽速嚴駕，訖還白曰：
「大王！當知嚴駕已辦，隨大王意。」
^m60於是，拘牢婆王卽乘車出，往至鍮蘆吒林，遙見尊者賴吒惒羅，卽便下車，步進往至尊者賴吒惒羅所。
^n38^m61尊者賴吒惒羅見拘牢婆王來，而作是說：
「大王！今來欲自坐耶？」
^m62拘牢婆王曰：「今我雖到自己境界，然我意欲令賴吒惒羅族姓子請我令坐。」
^m63尊者賴吒惒羅卽請拘牢婆王曰：
「今有別座，大王可坐。」
^m64於是，拘牢婆王與尊者賴吒惒羅共相問訊，卻坐一面，語賴吒惒羅：
「若為家衰故出家學道耶？
若為無財物故行學道者，賴吒惒羅！
拘牢婆王家多有財物，我出財物與賴吒惒羅，勸賴吒惒羅捨戒罷道，行欲布施，快修福業。
所以者何？賴吒惒羅！師教甚難！出家學道亦復甚難！」
^n39^m65尊者賴吒惒羅聞已，語曰：
「大王！今以不淨請我，非清淨請。」
^m66拘牢婆王聞已，問曰：「我當云何以清淨請賴吒惒羅，非以不淨耶？」
^m67尊者賴吒惒羅語曰：「大王！應如是語：『賴吒惒羅！
我國人民安隱快樂，無恐怖、無鬪諍，亦無棘刺、無苦使役，米穀豐饒，乞食易得。
賴吒惒羅住我國中，我當護如法。』大王！
如是以淨請我，非以不淨。」
^n40^m68拘牢婆王聞已，語曰：「我今以淨請賴吒惒羅，非以不淨。
我國人民安隱快樂，無恐怖、無鬪諍，亦無棘刺、無苦使役，米穀豐饒，乞食易得。
賴吒惒羅住我國中，我當護如法。
復次，賴吒惒羅！有四種衰，謂衰衰故，剃除鬚髮，著袈裟衣，至信、捨家、無家、學道。
云何為四？病衰、老衰、財衰、親衰。
^n41^m69a賴吒惒羅！云何病衰？或有一人長病疾患，極重甚苦，彼作是念：
我長病疾患，極重甚苦，我實有欲，不能行欲，我今寧可剃除鬚髮，著袈裟衣，至信、捨家、無家、學道。
彼於後時以病衰故，剃除鬚髮，著袈裟衣，至信、捨家、無家、學道，是為病衰。
^n42^m69b賴吒惒羅！云何老衰？或有一人年耆根熟，壽過垂訖，彼作是念：
我年耆根熟，壽過垂訖，我實有欲，不能行欲，我今寧可剃除鬚髮，著袈裟衣，至信、捨家、無家、學道。
彼於後時以老衰故，剃除鬚髮，著袈裟衣，至信、捨家、無家、學道，是謂老衰。
^n43^m69c賴吒惒羅！云何財衰？或有一人貧窮無力，彼作是念：
我貧窮無力，我今寧可剃除鬚髮，著袈裟衣，至信、捨家、無家、學道。
彼於後時以財衰故，剃除鬚髮，著袈裟衣，至信、捨家、無家、學道，是為財衰。
^n44^m69d賴吒惒羅！云何親衰？或有一人親里斷種，死亡沒盡，彼作是念：
我親里斷種，死亡沒盡，我今寧可剃除鬚髮，著袈裟衣，至信、捨家、無家、學道。
彼於後時以親衰故，剃除鬚髮，著袈裟衣，至信、捨家、無家、學道，是謂親衰。
^n45^m70a賴吒惒羅昔時無病，安隱成就，平等食道，不冷不熱，平正安樂，順次不諍。
由是之故，食噉含消，安隱得化。賴吒惒羅非以病衰故，剃除鬚髮，著袈裟衣，至信、捨家、無家、學道。
^n46^m70b賴吒惒羅往昔之時，年幼童子，髮黑清淨，身體盛壯，爾時作倡伎樂，極以自娛，莊嚴其身，常喜遊戲。
彼時親屬皆不欲使令其學道，父母啼泣，憂慼懊惱，亦不聽汝出家學道，然汝剃除鬚髮，著袈裟衣，至信、捨家、無家、學道。
賴吒惒羅不以老衰故，剃除鬚髮，著袈裟衣，至信、捨家、無家、學道。
^n47^m70c賴吒惒羅此鍮蘆吒第一家、最大家、最勝家、最上家，謂財物也。
賴吒惒羅不以財衰故，剃除鬚髮，著袈裟衣，至信、捨家、無家、學道。
^m70d賴吒惒羅此鍮蘆吒林間，大豪親族親皆存在。
賴吒惒羅不以親衰故，剃除鬚髮，著袈裟衣，至信、捨家、無家、學道。
^n48^m71賴吒惒羅！此四種衰，或有衰者剃除鬚髮，著袈裟衣，至信、捨家、無家、學道。
我見賴吒惒羅都無此衰可使賴吒惒羅剃除鬚髮，著袈裟衣，至信、捨家、無家、學道。
賴吒惒羅！知見何等，為聞何等，剃除鬚髮，著袈裟衣，至信、捨家、無家、學道？」
^m72尊者賴吒惒羅答曰：「大王！世尊知、見、如來、無所著、等正覺為說四事。
我欲忍樂是，我知見聞是，是故剃除鬚髮，著袈裟衣，至信、捨家、無家、學道。云何為四？
^n49^m73大王！此世無護，無可依恃；
此世一切趣向老法；
此世非常，要當捨去；
此世無滿，無有厭足，為愛走使。」
^m74a拘牢婆王問曰：「賴吒惒羅！向之所說：
『大王！此世無護，無可依恃。』
賴吒惒羅！我有兒孫、兄弟、枝黨、象軍、車軍、馬軍、步軍，皆能射御，嚴毅勇猛；
王子力士鉢邏騫提摩訶能伽有占相、有策慮、有計算、有善知書、有善談論；
有君臣、有眷屬，持咒知咒，彼隨諸方，有恐怖者能制止之，若賴吒惒羅所說：
『大王！此世無護，無可依恃。』
賴吒惒羅！向所說，此有何義耶？」
尊者賴吒惒羅答曰：「大王！我今問王，隨所解答。
大王！此身頗有病耶？」
拘牢婆王答曰：「賴吒惒羅！今我此身常有風病。」
尊者賴吒惒羅問曰：「大王！
風病發時，生極重甚苦者，大王！爾時可得語彼兒孫、兄弟、象軍、馬軍、車軍、步軍（皆能射御，嚴毅勇猛）、王子力士鉢邏騫提摩訶能伽（占相、策慮、計算、知書、善能談論）、君臣、眷屬（持咒知咒）：
『汝等共來暫代我受極重甚苦，令我無病得安樂。』耶？」
拘牢婆王答曰：「不也，所以者何？
我自作業，因業緣業，獨受極苦，甚重苦也。」
尊者賴吒惒羅語曰：「大王！
以是故，世尊說此世無護，無可依恃。
我欲忍樂是，我知見聞是，是故剃除鬚髮，著袈裟衣，至信、捨家、無家、學道。」
拘牢婆王語曰：「若賴吒惒羅所說：
『大王！此世無護，無可依恃。』
賴吒惒羅！我亦欲是忍樂於是。所以者何？
此世真實無護，無可依恃。」
^n50^m74b拘牢婆王復問曰：「若賴吒惒羅所說：『大王！此世一切趣向老法。』
賴吒惒羅向所說，此復有何義？」
尊者賴吒惒羅答曰：「大王！我今問王，隨所解答。
若大王年或二十四、或二十五者，於意云何？
爾時速疾何如於今？爾時筋力、形體、顏色何如於今？」
拘牢婆王答曰：「賴吒惒羅！
若我時年或二十四、或二十五，自憶爾時，速疾、筋力、形體、顏色無勝我者。
賴吒惒羅！我今極老，諸根衰熟，壽過垂訖，年滿八十，不復能起。」
尊者賴吒惒羅語曰：「大王！
以是故，世尊說此世一切趣向老法。
我欲忍樂是，我知見聞是，是故剃除鬚髮，著袈袈衣，至信、捨家、無家、學道。」
拘牢婆王語曰：「若賴吒惒羅所說：
『大王！此世一切趣向老法。』
我亦欲是忍樂於是。所以者何？此世真實一切趣向老法。」
^n51^m74c拘牢婆王復問曰：「若賴吒惒羅所說：『大王！此世無常，要當捨去。』
賴吒惒羅向所說，此復有何義？」
尊者賴吒惒羅語曰：「大王！我今問王，隨所解答。
大王！有豐拘樓國及豐後宮、豐倉庫耶？」
拘牢婆王答曰：「如是。」
尊者賴吒惒羅復問曰：「大王！
有豐拘樓國及豐後宮、豐倉庫者，若時有法來不可依，忍樂破壞，一切世無不歸死者，爾時豐拘樓國及豐後宮、豐倉庫者，可得從此世持至後世耶？」
拘牢婆王答曰：「不也，所以者何？
我獨無二，亦無伴侶從此世至後世也。」
尊者賴吒惒羅語曰：「大王！
以是故，世尊說此世無常，要當捨去。
我欲忍樂是，我知見聞是，是故剃除鬚髮，著袈裟衣，至信、捨家、無家、學道。」
拘牢婆王語曰：「若賴吒惒羅所說：
『大王！此世無常，要當捨去。』
者，我亦欲是忍樂於是。所以者何？
此世真實無常，要當捨去。」
^n52^m74d拘牢婆王復問曰：「若賴吒惒羅所說：『大王！
此世無滿，無有厭足，為愛走使。』
賴吒惒羅向所說，此復有何義？」
尊者賴吒惒羅答曰：「大王！我今問王，隨所解答。
大王！有豐拘樓國及豐後宮、豐倉庫耶？」
拘牢婆王答曰：「如是。」
尊者賴吒惒羅復問曰：「大王！
有豐拘樓國及豐後宮、豐倉庫者，若於東方有一人來，可信可任，不欺誑世，來語王言：
『我從東方來，見彼國土極大富樂，多有人民。』
大王！可得彼國爾所財物、人民、力役，欲得彼國整御之耶？」
拘牢婆王答曰：「賴吒惒羅！
若我知有如是豐國，爾所財物、人民、力役，得彼人民整御治者，我必取之。」
「如是南方、西方、北方，從大海岸若有人來，可信可任，不欺誑世，來語王言：
『我從大海彼岸來，見彼國土極大富樂，多有人民。』
大王！可得彼國爾所財物、人民、力役，欲得彼國整御之耶？」
拘牢婆王答曰：「賴吒惒羅！
若我知有如是豐國，爾所財物、人民、力役，得彼人民整御治者，我必取之。」
尊者賴吒惒羅語曰：「大王！
以是故，世尊說此世無滿，無有厭足，為愛走使。
我欲忍樂是，我知見聞是，是故剃除鬚髮，著袈裟衣，至信、捨家、無家、學道。」
拘牢婆王語曰：「若賴吒惒羅所說：
『大王！此世無滿，無有厭足，為愛走使。』
我亦欲是忍樂於是。所以者何？
此世真實無滿，無有厭足，為愛走使。」
^n53^m75尊者賴吒惒羅語曰：「大王！世尊知、見、如來、無所著、等正覺為我說此四事。
我欲忍樂是，我知見聞是，是故剃除鬚髮，著袈裟衣，至信、捨家、無家、學道。」
^n54^m76於是，尊者賴吒惒羅說此頌曰：
我見世間人，有財癡不施；得財復更求，慳貪積聚物。
王者得天下，整御隨其力；海內無厭足，復求於海外。
王及諸人民，未離欲命盡；散髮妻子哭，嗚呼苦難伏。
衣被而埋藏，或積薪火燒；緣行至後世，燒已無慧念。
死後財不隨，妻子及奴婢；貨富俱共同，愚智亦復然。
智者不懷憂，唯愚抱悒慼；是故智慧勝，逮得正覺道。
深著於有有，愚癡作惡行；於法非法行，以力強奪他。
少智習效他，愚多作惡行；趣胎至後世，數數受生死。
已受出生世，獨作眾惡事；如賊他所縛，自作惡所害。
如是此眾生，至到於後世；為己所作業，自作惡所害。
如果熟自墮，老少亦如斯；欲莊美愛樂，心趣好惡色。
為欲所縛害，因欲恐怖生；王我見此覺，知是沙門妙。
^n55^m77尊者賴吒惒羅所說如是，拘牢婆王聞尊者賴吒惒羅所說，歡喜奉行。
^ck133
（一三三）優婆離經^n1^m1我聞如是：
^m2一時，佛遊那難陀，在波婆離㮈林。
^m3爾時，長苦行尼揵中後彷徉，往詣佛所，共相問訊，卻坐一面。
^m4a於是，世尊問曰：「苦行尼揵親子施設幾行，令不行惡業，不作惡業？」
長苦行尼揵答曰：「瞿曇！
我尊師尼揵親子不為我等施設於行，令不行惡業，不作惡業；
但為我等施設於罰，令不行惡業，不作惡業。」
^n2^m4b世尊又復問曰：「苦行尼揵親子施設幾罰，令不行惡業，不作惡業？」
長苦行尼揵答曰：「瞿曇！
我尊師尼揵親子為我等輩施設三罰，令不行惡業，不作惡業。
云何為三？身罰、口罰及意罰也。」
^m4c世尊又復問曰：「苦行！云何身罰異、口罰異、意罰異耶？」
長苦行尼揵答曰：「瞿曇！
我等身罰異、口罰異、意罰異也。」
^n3^m4d世尊又復問曰：「苦行！此三罰如是相似，尼揵親子施設何罰為最重，令不行惡業，不作惡業？
為身罰、口罰？為意罰耶？」
長苦行尼揵答曰：「瞿曇！
此三罰如是相似，我尊師尼揵親子施設身罰為最重，令不行惡業，不作惡業。
口罰不然，意罰最下，不及身罰極大甚重。」
^n4^m4e世尊又復問曰：「苦行！
汝說身罰為最重耶？」
長苦行尼揵答曰：「瞿曇！身罰最重。」
^m4f世尊復再三問曰：「苦行！
汝說身罰為最重耶？」
長苦行尼揵亦再三答曰：「瞿曇！身罰最重。」
^m4g於是，世尊再三審定長苦行尼揵如此事已，便默然住。
^m5a長苦行尼揵問曰：「沙門瞿曇施設幾罰，令不行惡業，不作惡業？」
爾時，世尊答曰：「苦行！
我不施設罰，令不行惡業，不作惡業；
我但施設業，令不行惡業，不作惡業。」
^n5^m5b長苦行尼揵問曰：「瞿曇施設幾業，令不行惡業，不作惡業？」
世尊又復答曰：「苦行！
我施設三業，令不行惡業，不作惡業。
云何為三？身業、口業及意業也。」
^m5c長苦行尼揵問曰：「瞿曇！身業異、口業異、意業異耶？」
世尊又復答曰：「苦行！
我身業異、口業異、意業異也。」
^n6^m5d長苦行尼揵問曰：「瞿曇！此三業如是相似，施設何業為最重，令不行惡業，不作惡業？
為身業、口業？為意業耶？」
世尊又復答曰：「苦行！
此三業如是相似，我施設意業為最重，令不行惡業，不作惡業。
身業、口業則不然也。」
^n7^m5e長苦行尼揵問曰：「瞿曇施設意業為最重耶？」
世尊又復答曰：「苦行！我施設意業為最重也。」
^m5f長苦行尼揵復再三問曰：
「瞿曇施設意業為最重耶？」
世尊亦再三答曰：「苦行！我施設意業為最重也。」
^m5g於是，長苦行尼揵再三審定世尊如此事已，卽從座起，繞世尊三匝而退還去，往詣尼揵親子所。
^n8^m6尼揵親子遙見長苦行尼揵來，卽便問曰：
「苦行！從何處來？」
^m7長苦行尼揵答曰：
「尊！我從那難陀波婆離㮈林沙門瞿曇處來。」
^m8尼揵親子問曰：
「苦行！頗共沙門瞿曇有所論耶？」
^m9長苦行尼揵答曰：「共論。」
^n9^m10尼揵親子告曰：「苦行！若共沙門瞿曇有所論者，盡為我說，我或能知彼之所論。」
^m11於是，長苦行尼揵共世尊有所論者盡向彼說，尼揵親子聞便歎曰：
「善哉，苦行！謂汝於師行弟子法，所作智辯聰明決定，安隱無畏成就調御，逮大辯才，得甘露幢，於甘露界自作證成就遊。
所以者何？謂汝向沙門瞿曇施設身罰為最重，令不行惡業，不作惡業。
口罰不然，意罰最下，不及身罰極大甚重。」
^n10^m12是時，優婆離居士與五百居士俱集在眾中，叉手向尼揵親子，於是，優婆離居士語長苦行尼揵曰：
「尊已再三，審定沙門瞿曇如此事耶？」
^m13長苦行尼揵答曰：「居士！我已再三，審定沙門瞿曇如此事也。」
^n11^m14a優婆離居士語長苦行尼揵曰：
「我亦能至再三，審定沙門瞿曇如此事已，隨所牽挽。
猶如力士執長髦羊，隨所牽挽。
^m14b我亦如是，能至再三，審定沙門瞿曇如此事已，隨所牽挽。
猶如力士手執髦裘，抖擻去塵。
^m14c我亦如是，能至再三，審定沙門瞿曇如此事已，隨所牽挽。
猶如沽酒師、沽酒弟子取漉酒囊，著深水中，隨意所欲，隨所牽挽。
^n12^m14d我亦如是，能至再三，審定沙門瞿曇如此事已，隨所牽挽。
猶龍象王年滿六十，而以憍傲摩訶能加牙足體具，筋力熾盛，力士將去以水洗髀、洗脊、洗脇、洗腹、洗牙、洗頭及水中戲。
^m14e我亦如是，能至再三，審定沙門瞿曇如此事已，隨其所洗。
^m15a我往詣沙門瞿曇所，共彼談論，降伏已還。」
^n13^m15b尼揵親子語優婆離居士曰：
「我亦可伏沙門瞿曇，汝亦可也，長苦行尼揵亦可也。」
^m15c於是，長苦行尼揵白尼揵親子曰：
「我不欲令優婆離居士往詣沙門瞿曇所。
所以者何？沙門瞿曇知幻化咒，能咒化作弟子──
比丘、比丘尼、優婆塞、優婆私，恐優婆離居士受沙門瞿曇化，化作弟子。」
^n14^m15d尼揵親子語曰：「苦行！若優婆離居士受沙門瞿曇化作弟子者，終無是處；
若沙門瞿曇受優婆離居士化作弟子者，必有是處。」
^m16a優婆離居士再三白尼揵親子曰：
「我今往詣沙門瞿曇所，共彼談論，降伏已還。」
^m16b尼揵親子亦再三答曰：「汝可速往，我亦可伏沙門瞿曇，汝亦可也，長苦行尼揵亦可也。」
^n15^m16c長苦行尼揵復再三白曰：
「我不欲令優婆離居士往詣沙門瞿曇所。
所以者何？沙門瞿曇知幻化咒，能咒化作弟子──
比丘、比丘尼、優婆塞、優婆私，恐優婆離居士受沙門瞿曇化，化作弟子。」
^n16^m16d尼揵親子語曰：「苦行！若優婆離居士受沙門瞿曇化作弟子者，終無是處；
若沙門瞿曇受優婆離居士化作弟子者，必有是處。
優婆離居士！汝去隨意！」
^m17於是，優婆離居士稽首尼揵親子足，繞三匝而去，往詣佛所，共相問訊，卻坐一面，問曰：
「瞿曇！今日長苦行尼揵來至此耶？」
^m18世尊答曰：「來也，居士！」
^n17^m19優婆離居士問曰：「瞿曇！頗共長苦行尼揵有所論耶？」
^m20世尊答曰：「有所論也。」
^m21優婆離居士語曰：「瞿曇！若共長苦行尼揵有所論者，盡為我說，若我聞已，或能知之。」
^m22於是，世尊共長苦行尼揵有所論者，盡向彼說。
^m23爾時，優婆離居士聞便歎曰：
「善哉，苦行！謂於尊師行弟子法，所作智辯聰明決定，安隱無畏成就調御，逮大辯才，得甘露幢，於甘露界自作證成就遊。
所以者何？謂向沙門瞿曇施設身罰最重，令不行惡業，不作惡業。
口罰不然，意罰最下，不及身罰極大甚重。」
^n18^m24彼時，世尊告曰：「居士！我欲與汝共論此事，汝若住真諦者，以真諦答。」
^m25優婆離居士報曰：「瞿曇！我住真諦，以真諦答。
沙門瞿曇！但當與我共論此事。」
^m26世尊問曰：「居士！於意云何？若有尼揵來，好喜於布施，樂行於布施，無戲、樂不戲，為極清淨，極行咒也，若彼行來時，多殺大小蟲，云何居士！
尼揵親子於此殺生施設報耶？」
^m27優婆離居士答曰：「瞿曇！若思者有大罪，若無思者無大罪也。」
^n19^m28世尊問曰：「居士！汝說思為何等耶？」
^m29優婆離居士答曰：「瞿曇！意業是也。」
^m30世尊告曰：「居士！汝當思量而後答也，汝之所說，前與後違，後與前違，則不相應。
居士！汝在此眾自說：『瞿曇！我住真諦，以真諦答。
沙門瞿曇！但當與我共論此事。』
^n20^m31居士！於意云何？若有尼揵來飲湯斷冷水，彼無湯時，便欲飲冷水，不得冷水，彼便命終。
居士！尼揵親子云何可說彼尼揵所生耶？」
^m32優婆離居士答曰：「瞿曇！有天名意著，彼尼揵命終，若意著死者，必生彼處。」
^n21^m33世尊告曰：「居士！汝當思量而後答也，汝之所說，前與後違，後與前違，則不相應。汝在此眾自說：
『瞿曇！我住真諦，以真諦答。
沙門瞿曇！但當與我共論此事。』
^n22^m34居士！於意云何？若使有人持利刀來，彼作是說：
『我於此那難陀內一切眾生，於一日中斫剉斬截、剝裂削割，作一肉聚，作一肉積。』
居士！於意云何？彼人寧能於此那難陀內一切眾生，於一日中斫剉斬截、剝裂削割，作一肉聚，作一肉積耶？」
^m35優婆離居士答曰：「不也，所以者何？此那難陀內極大富樂，多有人民，是故彼人於此那難陀內一切眾生，必不能得於一日中斫剉斬截、剝裂削割，作一肉聚，作一肉積。
瞿曇！彼人唐大煩勞。」
^n23^m36「居士！於意云何？若有沙門、梵志來，有大如意足，有大威德，有大福祐，有大威神，心得自在。彼作是說：
『我以發一瞋念，令此一切那難陀內燒使成灰。』
居士！於意云何？彼沙門、梵志寧能令此一切那難陀內燒成灰耶？」
^m37優婆離居士答曰：「瞿曇！何但一那難陀？何但二、三、四？瞿曇！
彼沙門、梵志有大如意足，有大威德，有大福祐，有大威神，心得自在，若發一瞋念，能令一切國一切人民燒使成灰，況一那難陀耶？」
^n24^m38世尊告曰：「居士！汝當思量而後答也，汝之所說，前與後違，後與前違，則不相應。汝在此眾自說：
『瞿曇！我住真諦，以真諦答。
沙門瞿曇！但當與我共論此事。』」
^n25^m39世尊問曰：「居士！汝頗曾聞大澤無事、騏驎無事、麋鹿無事、靜寂無事、空野無事、無事即無事耶？」
^m40優婆離居士答曰：「瞿曇！我聞有也。」
^m41「居士！於意云何？
彼為誰大澤無事、騏驎無事、糜鹿無事、靜寂無事、空野無事、無事即無事耶？」
^n26^m42優婆離居士默然不答。
^m43世尊告曰：「居士！速答！居士！速答！今非默然時。居士在此眾自說：
『瞿曇！我住真諦，以真諦答。
沙門瞿曇！但當與我共論此事。』」
^m44於是，優婆離居士須臾默然已，語曰：
「瞿曇！我不默然，我但思惟於此義耳！
瞿曇！彼愚癡尼揵不善曉了，不能解知，不識良田，而不自審，長夜欺我，為彼所誤，謂向沙門瞿曇施設身罰最重，令不行惡業，不作惡業，口罰、意罰而不如也。
如我從沙門瞿曇所說知義，仙人發一瞋念，能令大澤無事、騏驎無事、糜鹿無事、寂靜無事、空野無事、無事即無事。
世尊！我已知，善逝！我已解，我今自歸於佛、法及比丘眾，唯願世尊受我為優婆塞！
從今日始，終身自歸，乃至命盡。」
^n27^m45世尊告曰：「居士！汝默然行，勿得宣言，如是勝人默然為善。」
^m46優婆離居士白曰：「世尊！我以是故，復於世尊重加歡喜。
所以者何？謂世尊作如是說：
『居士！汝默然行，勿得宣言，如是勝人默然為善。』
世尊！若我更為餘沙門、梵志作弟子者，彼等便當持幢、幡、蓋，遍行宣令於那難陀，作如是說：
『優婆離居士為我作弟子！
優婆離居士為我作弟子！』然世尊作是說：
『居士！汝默然行，勿得宣言，如是勝人默然為善。』」
^n28^m47優婆離居士白曰：「世尊！從今日始，不聽諸尼揵入我家門，唯聽世尊四眾弟子──
比丘、比丘尼、優婆塞、優婆私入。」
^m48世尊告曰：「居士！彼尼揵等，汝家長夜所共尊敬，若其來者，汝當隨力供養於彼。」
^n29^m49優婆離白曰：「世尊！我以是故，復於世尊倍加歡喜。
所以者何？謂世尊作如是說：
『居士！彼尼揵等，汝家長夜所共尊敬，若其來者，汝當隨力供養於彼。』
世尊！我本聞世尊作如是說：
『當施與我，莫施與他；當施與我弟子，莫施與他弟子。
若施與我者，當得大福；若施與他，不得大福。
施與我弟子，當得大福；施與他弟子，不得大福。』」
^n30^m50世尊告曰：「居士！我不如是說：『當施與我，莫施與他；
施與我弟子，莫施與他弟子。
若施與我者，當得大福；若施與他，不得大福。
施與我弟子，當得大福；若施與他弟子，不得大福。』
居士！我說如是：『施與一切，隨心歡喜。
但施與不精進者，不得大福；施與精進者，當得大福。』」
^n31^m51優婆離居士白曰：「世尊！願無為也。我自知施與尼揵、不施與尼揵。
世尊！我今再自歸佛、法及比丘眾，唯願世尊受我為優婆塞，從今日始，終身自歸，乃至命盡。」
^n32^m52於是，世尊為優婆離居士說法，勸發渴仰，成就歡喜。
無量方便為彼說法，勸發渴仰，成就歡喜已，如諸佛法，先說端正法，聞者歡悅，謂說施、說戒、說生天法，毀咨欲為災患，生死為穢，稱歎無欲為妙，道品白淨。
^n33^m53世尊為彼說如是法已，佛知彼有歡喜心、具足心、柔軟心、堪耐心、昇上心、一向心、無疑心、無蓋心，有能有力，堪受正法。
謂如諸佛所說正要，世尊便為彼說苦、集、滅、道。
優婆離居士卽於坐中見四聖諦──
苦、集、滅、道，猶如白素，易染為色。
如是優婆離居士卽於坐中見四聖諦──苦、集、滅、道。
^n34^m54於是，優婆離居士見法得法，覺白淨法，斷疑度惑，更無餘尊，不復從他，無有猶豫，已住果證。
於世尊法得無所畏，卽從座起，為佛作禮：
「世尊！我今三自歸佛、法及比丘眾，唯願世尊受我為優婆塞！
從今日始，終身自歸，乃至命盡。」
^n35^m55於是，優婆離居士聞佛所說，善受善持，稽首佛足，繞三匝而歸，敕守門者：
「汝等當知，我今則為世尊弟子，從今日始，諸尼揵來，莫聽入門，唯聽世尊四眾弟子──
比丘、比丘尼、優婆塞、優婆私入。
若尼揵來者，當語彼言：
『尊者！優婆離居士今受佛化，化作弟子，則不聽諸尼揵入門，唯聽世尊四眾弟子──
比丘、比丘尼、優婆塞、優婆私入。
若須食者，便可住此，當出食與。』」
^n36^m56於是，長苦行尼揵聞優婆離居士受沙門瞿曇化，化作弟子，則不聽諸尼揵入門，唯聽沙門瞿曇弟子──
比丘、比丘尼、優婆塞、優婆私入。
^m57長苦行尼揵聞已，往詣尼揵親子所，白曰：
「尊！此是我本所說。」
^n37^m58尼揵親子問曰：「苦行！何者是汝本所說耶？」
^m59長苦行尼揵答曰：「尊！我本所說，不欲令優婆離居士往詣沙門瞿曇所。
所以者何？沙門瞿曇知幻化咒，能咒化作弟子──
比丘、比丘尼、優婆塞、優婆私，恐優婆離居士受沙門瞿曇化，化作弟子。
尊！優婆離居士今已受沙門瞿曇化，化作弟子已，不聽諸尼揵入門，唯聽沙門瞿曇弟子──
比丘、比丘尼、優婆塞、優婆私入。」
^n38^m60尼揵親子語曰：「苦行！若優婆離居士受沙門瞿曇化作弟子者，終無是處；
若沙門瞿曇受優婆離居士化作弟子者，必有是處。」
^m61長苦行尼揵復白曰：「尊！若不信我所說者，尊自可往，亦可遣使。」
^n39^m62於是，尼揵親子告曰：「苦行！汝可自往，詣彼看之，為優婆離居士受沙門瞿曇化作弟子耶？
為沙門瞿曇受優婆離居士化作弟子耶？」
^m63長苦行尼揵受尼揵親子教已，往詣優婆離居士家，守門人遙見長苦行尼揵來，而作是說：
「尊者！優婆離居士今受佛化，化作弟子，則不聽諸尼揵入門，唯聽世尊四眾弟子──
比丘、比丘尼、優婆塞、優婆私入。
若欲得食者，便可住此，當出食與。」
^n40^m64長苦行尼揵語曰：「守門人！我不用食。」
^m65長苦行尼揵知此事已，奮頭而去，往詣尼揵親子所，白曰：
「尊！此是如我本所說。」
^m66尼揵親子問曰：「苦行！
何者是汝本所說耶？」
^m67長苦行尼揵答曰：「尊！我本所說，不欲令優婆離居士往詣沙門瞿曇所。
所以者何？沙門瞿曇知幻化咒，能咒化作弟子──
比丘、比丘尼、優婆塞、優婆私，恐優婆離居士受沙門瞿曇化，化作弟子。
尊！優婆離居士今已受沙門瞿曇化，化作弟子已，不聽諸尼揵入門，唯聽沙門瞿曇弟子──
比丘、比丘尼、優婆塞、優婆私入。」
^n41^m68尼揵親子告曰：「苦行！若優婆離居士受沙門瞿曇化作弟子者，終無是處；
若沙門瞿曇受優婆離居士化作弟子者，必有是處。」
^m69長苦行尼揵白曰：「尊！若不信我所說者，願尊自往！」
^n42^m70於是，尼揵親子與大尼揵眾五百人俱，往詣優婆離居士家，守門人遙見尼揵親子與大尼揵眾五百人俱來，而作是說：
「尊者！優婆離居士今受佛化，化作弟子，則不聽諸尼揵入門，唯聽世尊四眾弟子──
比丘、比丘尼、優婆塞、優婆私入。
若欲得食者，便可住此，當出食與。」
^n43^m71尼揵親子語曰：「守門人！我不用食，但欲得見優婆離居士。」
^m72守門人語曰：「願尊住此，我今入白尊者優婆離居士。」
^m73彼守門人卽入白曰：「居士！當知尼揵親子與大尼揵眾五百人俱住在門外，作如是語：
『我欲得見優婆離居士。』」
^n44^m74優婆離居士告守門人：「汝至中門，敷設床座，訖還白我。」
^m75守門人受教，往至中門，敷設床座訖，還白曰：
「居士！當知敷床已訖，唯願居士自當知時！」
^m76優婆離居士將守門人往至中門，若有床座，極高廣大，極淨好敷，謂優婆離居士本抱尼揵親子所令坐者，優婆離居士自處其上，結跏趺坐，告守門人：
「汝出往至尼揵親子所，作如是語：
『尊人！優婆離居士言，尊人欲入者，自可隨意。』」
^n45^m77彼守門人受教即出，至尼揵親子所，作如是語：
「尊人！優婆離居士言，尊人欲入者，自可隨意。」
^m78於是，尼揵親子與大尼揵眾五百人俱入至中門。
^m79優婆離居士遙見尼揵親子與大尼揵眾五百人俱入，而作是語：
「尊人！有座，欲坐隨意！」
^n46^m80尼揵親子語曰：「居士！汝應爾耶？自上高座，結跏趺坐，與人共語，如出家者學道無異？」
^m81優婆離居士語曰：「尊人！我自有物，欲與便與，不與便不與。
此座我有，是故我言：有座，欲坐隨意。」
^m82尼揵親子敷座而坐，語曰：
「居士！何以故爾？欲降伏沙門瞿曇而反自降伏來？
猶如有人求眼入林，而失眼還。
如是，居士欲往降伏沙門瞿曇，反為沙門瞿曇所降伏來？
猶如有人以渴入池，而反渴還。
居士亦然，欲往降伏沙門瞿曇，而反自降伏還。居士！何以故爾？」
^n47^m83優婆離居士語曰：「尊人！聽我說喻，慧者聞喻則解其義。
尊人！譬一梵志，有年少婦，彼婦懷妊，語其夫曰：
『我今懷妊，君去至市，可為兒買好戲具來。』
時，彼梵志語其婦曰：『但令卿得安隱產已，何憂無耶？
若生男者，當為卿買男戲具來；
若生女者，亦當為買女戲具來。』
婦至再三語其夫曰：『我今懷妊，君去至市，速為兒買好戲具來。』
梵志亦至再三語其婦曰：
『但令卿得安隱產已，何憂無耶？若生男者，當為卿買男戲具來；
若生女者，亦當為買女戲具來。』
彼梵志者極憐念婦，卽便問曰：『卿欲為兒買何戲具？』
婦報之曰：『君去為兒買獼猴子好戲具來。』
梵志聞已，往至市中買獼猴子戲具，持還語其婦曰：
『我已為兒買獼猴子戲具來還。』
其婦見已，嫌色不好，即語夫曰：
『君可持此獼猴戲具往至染家，染作黃色，令極可愛，擣使光生。』
梵志聞已，即時持此獼猴戲具，往至染家而語之曰：
『為我染此獼猴戲具，作好黃色，令極可愛，擣使光生。』
爾時，染家便語梵志：『獼猴戲具染作黃色，令極可愛，此可爾也，然不可擣使光澤生。』
於是，染家說此頌曰：
獼猴忍受色，不能堪忍擣，若擣則命終，
終不可椎打，此是臭穢囊，獼猴滿不淨。
尊人！當知尼揵所說亦復如是，不能堪忍受他難問，亦不可得思惟觀察，唯但染愚，不染慧也。
尊人！復聽：猶如清淨波羅㮈衣，主持往至於彼染家，而語之曰：
『為染此衣，作極好色，令可愛也，亦為極擣，使光澤生。』
彼時染家語衣主曰：『此衣可染，作極好色，令可愛也，亦可極擣，使光澤生。』
於是，染家說此頌曰：
『如波羅㮈衣，白淨忍受色，擣已則柔軟，光色增益好。』
尊人！當知諸如來、無所著、等正覺所說亦復如是，極能堪忍受他難問，亦快可得思惟觀察，唯但染慧，不染愚也。」
^n48^m84尼揵親子語曰：「居士為沙門瞿曇幻咒所化。」
^m85優婆離居士語曰：「尊人！善幻化咒，極善幻化咒。
尊人！彼幻化咒令我父母長夜得利饒益，安隱快樂，及其妻子、奴婢、作使、那難陀國王及一切世間，天及魔、梵、沙門、梵志，從人至天，令彼長夜得利饒益，安隱快樂。」
^n49^m86尼揵親子語曰：「居士！舉那難陀知優婆離居士是尼揵弟子，今者竟為誰弟子耶？」
^m87於是，優婆離居士卽從座起，右膝著地，若方有佛，叉手向彼，語曰：
「尊人！聽我所說也：
雄猛離愚癡，斷穢整降伏，無敵微妙思，
學戒禪智慧，安隱無有垢，佛弟子婆離。
大聖修習已，得德說自在，善念妙正觀，
不高亦不下，不動常自在，佛弟子婆離。
無曲常知足，捨離慳得滿，作沙門成覺，
後身尊大士，無比無有塵，佛弟子婆離。
無疾不可量，甚深得牟尼，常安隱勇猛，
住法微妙思，調御常不戲，佛弟子婆離。
大龍樂住高，結盡得解脫，應辯才清淨，
慧生離憂慼，不還有釋迦，佛弟子婆離。
正法禪思惟，無有嬈清淨，常笑無有恚，
樂離得第一，無畏常專精，佛弟子婆離。
七仙無與等，三達逮得梵，淨浴如明燈，
得息止怨結，勇猛極清淨，佛弟子婆離。
得息慧如地，大慧除世貪，可祠無上眼，
上士無與等，御者無有恚，佛弟子婆離。
斷望無上善，善調無比御，無上常歡喜，
無疑有光明，斷慢無上覺，佛弟子婆離。
斷愛無比覺，無煙無有㷿，如去為善逝，
無比無與等，名稱已逮正，佛弟子婆離。
此是百歎佛，本未曾思惟，優婆離所說，諸天來至彼，
善助加諸辯，如法如其人，尼揵親子問，佛十力弟子。
^n50^m88尼揵親子問曰：「居士！汝以何意稱歎沙門瞿曇耶？」
^m89優婆離居士報曰：「尊人！聽我說喻，慧者聞喻則解其義。
猶善鬘師、鬘師弟子採種種華，以長綖結作種種鬘。
如是，尊人！如來、無所著、等正覺有無量稱歎，我之所尊，以故稱歎。」
^m90說此法時，優婆離居士遠塵離垢，諸法法眼生。
^n51^m91尼揵親子即吐熱血，至波惒國，以此惡患，尋便命終。
^m92佛說如是，優婆離居士聞佛所說，歡喜奉行。
^ck134
（一三四）釋問經^n1^m1我聞如是：
^m2一時，佛遊摩竭陀國，在王舍城東，㮈林村北，鞞陀提山因陀羅石室。
^m3爾時，天王釋聞佛遊摩竭陀國，在王舍城東，㮈林村北，鞞陀提山因陀羅石室。
時，天王釋告五結樂子：
「我聞世尊遊摩竭陀國，在王舍城東，㮈林村北，鞞陀提山因陀羅石室。
五結！汝來共往見佛。」
五結樂子白曰：「唯然。」
於是，五結樂子挾琉璃琴從天王釋行。
三十三天聞天王釋其意至重，欲往見佛，三十三天亦復侍從天王釋行。
^n2^m4於是，天王釋及三十三天、五結樂子猶如力士屈伸臂頃，於三十三天忽沒不現已，住摩竭陀國王舍城東，㮈林村北，鞞陀提山，去石室不遠。
^m5爾時，鞞陀提山光耀極照，明如火㷿，彼山左右居民見之，便作是念：鞞陀提山火燒普然。
^n3^m6時，天王釋住一處已，告曰：
「五結！世尊如是住無事處山林樹下，樂居高巖，寂無音聲，遠離，無惡，無有人民，隨順燕坐，有大威德。
諸天共俱，樂彼遠離，燕坐安隱，快樂遊行，我等未通，不應便前。
五結！汝往先通，我等然後當進。」
五結樂子白曰：「唯然。」
^n4^m7於是，五結樂子受天王釋教已，挾琉璃琴即先往至因陀羅石室，便作是念：
知此處離佛不近不遠，令佛知我，聞我音聲。
住彼處已，調琉璃琴，作欲相應偈、龍相應偈、沙門相應偈、阿羅訶相應偈，而歌頌曰：
賢禮汝父母，月及躭浮樓；謂生汝殊妙，令我發歡心。
煩熱求涼風，渴欲飲冷水；如是我愛汝，猶羅訶愛法。
如收水甚難，著欲亦復然；無量生共會，如施與無著。
池水清且涼，底有金粟沙；如龍象熱逼，入此池水浴。
猶如鉤牽象，我意為汝伏；所行汝不覺，窈窕未得汝。
我意極著汝，煩冤燒我心；是故我不樂，如人入虎口。
如釋子思禪，常樂在於一；如牟尼得覺，得汝妙淨然。
如牟尼所樂，無上正盡覺；如是我所樂，常求欲得汝。
如病欲得藥，如飢欲得食；賢汝止我心，猶如水滅火。
若我所作福，供養諸無著；彼是悉淨妙，我共汝受報。
願我共汝終，不離汝獨活；我寧共汝死，不用相離生。
釋為與我願，三十三天尊；汝人無上尊，是我願最堅。
是故禮大雄，稽首人最上；斷絕諸愛刺，我禮日之親。
^n5^m8於是，世尊從三昧起，讚歎五結樂子曰：
「善哉！善哉！五結！汝歌音與琴聲相應，琴聲與歌音相應，歌音不出琴聲外，琴聲不出歌音外。
五結！汝頗憶昔時歌頌此欲相應偈、龍相應偈、沙門相應偈、阿羅訶相應偈耶？」
^n6^m9五結樂子白曰：「世尊！唯大仙人自當知之。
大仙人！昔時世尊初得覺道，遊鬱鞞羅尼連禪河岸，阿闍惒羅尼拘類樹下。
爾時，躭浮樓樂王女，名賢月色，有天名結，摩兜麗御車子，求欲彼女。
大仙人！彼當求欲於彼女時，我亦復求欲得彼女。
然，大仙人！求彼女時竟不能得，我於爾時住彼女後，便歌頌此欲相應偈、龍相應偈、沙門相應偈、阿羅訶相應偈。
大仙人！我歌頌此偈時，彼女迴顧，怡然含笑而語我曰：
『五結！我未曾見彼佛世尊，然我已從三十三天聞彼世尊、如來、無所著、等正覺、明行成為、善逝、世間解、無上士、道法御、天人師，號佛、眾祐。
五結！若汝能數稱歎世尊者，可與汝共事大仙人。』
我唯一共會，自後不復見。」
^n7^m10於是，天王釋而作是念：
五結樂子已令世尊從定覺起已，通我於善逝。彼時，天王釋告曰：
「五結！汝卽往彼，為我稽首佛足，問訊世尊聖體康強，安快無病，起居輕便，氣力如常耶？作如是語：
『大仙人！天王釋稽首佛足，問訊世尊聖體康強，安快無病，起居輕便，氣力如常耶？大仙人！
天王釋及三十三天欲見世尊。』」
五結樂子白曰：「唯然。」
^n8^m11於是，五結樂子捨琉璃琴，叉手向佛，白曰：
「世尊！唯大仙人！天王釋稽首佛足，問訊世尊聖體康強，安快無病，起居輕便，氣力如常耶？大仙人！
天王釋及三十三天欲見世尊。」
^n9^m12爾時，世尊告曰：「五結！今天王釋安隱快樂，及諸天、人、阿修羅、揵沓惒、羅剎及餘種種身安隱快樂。
五結！天王釋欲見我者，隨其所欲。」
^m13於是，五結樂子聞佛所說，善受善持，稽首佛足，遶三匝而去，往詣天王釋所，白曰：
「天王！我已為白世尊，世尊今待天王，唯願天王自當知時！」
^n10^m14於是，天王釋及三十三天、五結樂子往詣佛所。
時，天王釋稽首佛足，再三自稱名姓言：
「唯大仙人！我是天王釋，我是天王釋。」
^m15世尊告曰：「如是！如是！
拘翼！汝是天王釋。」
^m16時，天王釋再三自稱名姓，稽首佛足，卻住一面。
三十三天及五結樂子亦稽首佛足，卻住一面。
^n11^m17時，天王釋白曰：「唯大仙人！我去世尊近遠坐耶？」
^m18世尊告曰：「汝近我坐。
所以者何？汝有大天眷屬。」於是，天王釋稽首佛足，卻坐一面。
三十三天及五結樂子亦稽首佛足，卻坐一面。
爾時，因陀羅石室忽然廣大，所以者何？
佛之威神及諸天威德。
^n12^m19時，天王釋坐已，白曰：
「唯大仙人！我於長夜欲見世尊，欲請問法。
大仙人！往昔一時世尊遊舍衛國，住石巖中。
大仙人！我爾時自為及為三十三天，乘千象車，往至鞞沙門大王家。
爾時，鞞沙門大王家有妾，名槃闍那。
爾時，世尊入定寂然，彼妾叉手禮世尊足。
大仙人！我語彼曰：『妹！我今非往見世尊時，世尊入定。
若世尊從定寤者，妹便為我稽首佛足，問訊世尊聖體康強，安快無病，起居輕便，氣力如常耶？作如是說：
唯大仙人！天王釋稽首佛足，問訊世尊聖體康強，安快無病，起居輕便，氣力如常耶？』大仙人！
彼妹為我稽首佛足，問訊世尊，世尊為憶不耶？」
^n13^m20世尊告曰：「拘翼！彼妹為汝稽首我足，具宣汝意，問訊於我，我亦憶。
拘翼！當汝去時，聞此音聲，便從定寤。」
^m21「大仙人！昔時我聞：若如來、無所著、等正覺、明行成為、善逝、世間解、無上士、道法御、天人師，號佛、眾祐出於世時，增諸天眾，減阿修羅。
大仙人！我自眼見世尊弟子比丘從世尊修習梵行，捨欲離欲，身壞命終，得至善處，生於天中。
^n14^m22a大仙人！瞿毘釋女是世尊弟子，亦從世尊修習梵行，憎惡是女身，愛樂男形，轉女人身，受男子形，捨欲離欲，身壞命終，得生妙處三十三天，為我作子。
彼既生已，諸天悉知：瞿婆天子有大如意足，有大威德，有大福祐，有大威神。
^n15^m22b「大仙人！我復見有世尊弟子三比丘等，亦從世尊修習梵行，不捨離欲，身壞命終，生餘下賤伎樂宮中。
彼既生已，日日來至三十三天供事諸天，奉侍瞿婆天子。
^n16^m22c天子見彼已，而說頌曰：
與眼優婆私，我字名瞿毘，奉敬佛及法，淨意供養眾。
我已蒙佛恩，釋子大祐德，妙生三十三，彼知祐天子。
見彼本比丘，受生伎樂神，叉手面前立，瞿婆為說偈。
是本瞿曇子，我本為人時，來至到我家，飲食好供養。
汝本與聖等，行無上梵行，今為他所使，日來奉事天。
我本承事汝，聞聖善說法，得信成就戒，妙生三十三。
汝本受奉事，行無上梵行，今為他所使，日來奉事天。
汝以何為面？受持佛法已，反背不向法，是眼覺善說。
我昔見汝等，今生下伎樂，自行非法行，自生於非法。
我本在居家，觀我今勝德，轉女成天子，自在五欲樂。
彼訶瞿曇子，厭已歎瞿曇：我今當進行，天子真諦說。
二於彼勤行，憶瞿曇法律，知欲有災患，卽彼捨離欲。
彼為欲結縛，卽得捨遠離，如象斷羈靽，度三十三天。
因陀羅天梵，一切皆來集，卽彼坐上去，雄猛捨塵欲。
帝釋見已厭，勝天天中天，彼本生下賤，度三十三天。
厭已妙息言，瞿婆後說曰：人中有佛勝，釋牟尼知欲。
彼子中失念，我訶更復得，於三中之一，則生伎樂中。
二成等正道，在天定根樂，汝說如是法，弟子無有惑。
度漏斷邪疑，禮佛勝伏根，若彼覺諸法，二得昇進處。
彼得昇進已，生於梵天中，我等知彼法，大仙來至此。
^n17^m23爾時，世尊便作是念：此鬼長夜無有諛諂，亦無欺誑，無幻質直，若有問者，盡欲知故，不欲觸嬈，彼之所問亦復如是，我寧可說甚深阿毘曇。
世尊知已，為天王釋說此頌曰：
於現法樂故，亦為後世樂，拘翼自恣問，
隨意之所樂，彼彼之所問，盡當為決斷。
世尊已見聽，日天求見義，在摩竭陀國，賢婆娑婆問。
^n18^m24於是，天王釋白曰：「世尊！天、人、阿修羅、揵沓惒、羅剎及餘種種身各各有幾結耶？」
^m25世尊聞已，答曰：「拘翼！天、人、阿修羅、揵沓惒、羅剎及餘種種身各各有二結，慳及嫉也。彼各各作是念：
令我無杖、無結、無怨、無恚、無諍、無鬪、無苦，安樂遊行。
彼雖作是念，然故有杖、有結、有怨、有恚、有諍、有鬪、有苦，無安樂遊行。」
^m26時，天王釋聞已，白曰：
「唯然，世尊！唯然，善逝！
唯然，大仙人！天、人、阿修羅、揵沓惒、羅剎及餘種種身各各有二結，彼作是念：
令我無杖、無結、無怨、無恚、無諍、無鬪、無苦，安樂遊行。
彼雖作是念，然故有杖、有結、有怨、有恚、有諍、有鬪、有苦，無安樂遊行。
唯然，世尊！唯然，善逝！
唯然，大仙人！如佛所說法，我悉知之，我斷疑度惑，無有猶豫，聞佛所說故。」
^n19^m27時，天王釋聞佛所說，歡喜奉行。
^m28復問曰：「大仙人！慳、嫉者，何因何緣？為從何生？
由何而有？復何因由無慳、嫉耶？」
^m29世尊聞已，答曰：「拘翼！慳、嫉者，因愛、不愛，緣愛、不愛，從愛、不愛生，由愛、不愛有。
若無愛、不愛者，則無慳、嫉也。」
^m30時，天王釋聞已，白曰：
「唯然，世尊！唯然，善逝！
唯然，大仙人！慳、嫉者，因愛、不愛，緣愛、不愛，從愛、不愛生，由愛、不愛有。
若無愛、不愛者，則無慳、嫉也。
唯然，世尊！唯然，善逝！
唯然，大仙人！如佛所說法，我悉知之，我斷疑度惑，無有猶豫，聞佛所說故。」
^n20^m31時，天王釋聞佛所說，歡喜奉行。
^m32復問曰：「大仙人！愛、不愛者，何因何緣？
為從何生？由何而有？復何因由無愛、不愛耶？」
^m33世尊聞已，答曰：「拘翼！愛、不愛者，因欲緣欲，從欲而生，由欲故有。
若無欲者，則無愛、不愛。」
^m34時，天王釋聞已，白曰：
「唯然，世尊！唯然，善逝！
唯然，大仙人！愛、不愛者，因欲緣欲，從欲而生，由欲故有。
若無欲者，則無愛、不愛。
唯然，世尊！唯然，善逝！
唯然，大仙人！如佛所說法，我悉知之，我斷疑度惑，無有猶豫，聞佛所說故。」
^n21^m35時，天王釋聞佛所說，歡喜奉行。
^m36復問曰：「大仙人！欲者，何因何緣？為從何生？
由何而有？復何因由無有欲耶？」
^m37世尊聞已，答曰：「拘翼！欲者，因念緣念，從念而生，由念故有。
若無念者，則無有欲。」
^m38時，天王釋聞已，白曰：
「唯然，世尊！唯然，善逝！
唯然，大仙人！欲者，因念緣念，從念而生，由念故有。
若無念者，則無有欲。
唯然，世尊！唯然，善逝！
唯然，大仙人！如佛所說法，我悉知之，我斷疑度惑，無有猶豫，聞佛所說故。」
^n22^m39時，天王釋聞佛所說，歡喜奉行。
^m40復問曰：「大仙人！念者，何因何緣？為從何生？
由何而有？復何因由無有念耶？」
^m41世尊聞已，答曰：「拘翼！念者，因思緣思，從思而生，由思故有。
若無思者，則無有念。由念故有欲，由欲故有愛、不愛，由愛、不愛故有慳、嫉，由慳、嫉故有刀杖、鬪諍、憎嫉、諛諂、欺誑、妄言、兩舌，心中生無量惡不善之法，如是此純大苦陰生。
若無思者，則無有念；若無念者，則無有欲；
若無欲者，則無愛、不愛；若無愛、不愛者，則無慳、嫉；
若無慳、嫉者，則無刀杖、鬪諍、憎嫉、諛諂、欺誑、妄言、兩舌，心中不生無量惡不善之法，如是此純大苦陰滅。」
^m42時，天王釋聞已，白曰：
「唯然，世尊！唯然，善逝！
唯然，大仙人！念者，因思緣思，從思而生，由思故有。
若無思者，則無有念。由念故有欲，由欲故有愛、不愛，由愛、不愛故有慳、嫉，由慳、嫉故有刀杖、鬪諍、憎嫉、諛諂、欺誑、妄言、兩舌，心中生無量惡不善之法，如是此純大苦陰生。
若無思者，則無有念；若無念者，則無有欲；
若無欲者，則無愛、不愛；若無愛、不愛者，則無慳、嫉；
若無慳、嫉者，則無刀杖、鬪諍、憎嫉、諛諂、欺誑、妄言、兩舌，心中不生無量惡不善之法，如是此純大苦陰滅。
唯然，世尊！唯然，善逝！
唯然，大仙人！如佛所說法，我悉知之，我斷疑度惑，無有猶豫，聞佛所說故。」
^n23^m43時，天王釋聞佛所說，歡喜奉行。
^m44復問曰：「大仙人！何者滅戲道跡？比丘何行趣向滅戲道跡耶？」
^m45世尊聞已，答曰：「拘翼！滅戲道跡者，謂八支聖道，正見……乃至正定為八。
拘翼！是謂滅戲道跡。比丘者，行此趣向滅戲道跡。」
^m46時，天王釋聞已，白曰：
「唯然，世尊！唯然，善逝！
唯然，大仙人！滅戲道跡者，謂八支聖道，正見……乃至正定為八。
大仙人！是為滅戲道跡。比丘者，行此趣向滅戲道跡。
唯然，世尊！唯然，善逝！
唯然，大仙人！如佛所說法，我悉知之，我斷疑度惑，無有猶豫，聞佛所說故。」
^n24^m47時，天王釋聞佛所說，歡喜奉行。
^m48復問曰：「大仙人！比丘者，趣向滅戲道跡，斷幾法，行幾法耶？」
^m49世尊聞已，答曰：「拘翼！比丘者，趣向滅戲道跡，斷三法，修行三法。
云何為三？一曰念，二曰言，三曰求。
拘翼！念者，我說有二種：
可行、不可行。若念不可行者，我即斷彼；
若念可行者，我為彼知時，有念有智，為成就彼念故，言亦如是。
拘翼！求者，我說亦有二種：
可行、不可行。若求不可行者，我鉢斷彼；
若求可行者，我為彼知時，有念有智，成就彼求故。」
^m50時，天王釋聞已，白曰：
「唯然，世尊！唯然，善逝！
唯然，大仙人！比丘者，趣向滅戲道跡，斷三法，修行三法。
云何為三？一曰念，二曰言，三曰求。大仙人說念有二種：
可行，不可行，若念增長惡不善法，減損善法者，大仙人便斷彼；
若念減損惡不善法，增長善法者，大仙人為彼知時，有念有智，成就彼念故，言亦如是。
大仙人說求亦有二種：
可行、不可行。若求增長惡不善法，減損善法者，大仙人便斷彼；
若求減損惡不善法，增長善法者，大仙人為彼知時，有念有智，成就彼求故。
唯然，世尊！唯然，善逝！
唯然，大仙人！如佛所說法，我悉知之，我斷疑度惑，無有猶豫，聞佛所說故。」
^n25^m51時，天王釋聞佛所說，歡喜奉行。
^m52復問曰：「大仙人！比丘者，趣向滅戲道跡有幾法，護從解脫行幾法耶？」
^m53世尊聞已，答曰：「拘翼！比丘者，趣向滅戲道跡有六法，護從解脫行六法也。
云何為六？眼視色，耳聞聲，鼻嗅香，舌嘗味，身覺觸，意知法。
拘翼！眼視色者，我說有二種：
可行、不可行。若眼視色不可行者，我即斷彼；
若眼視色可行者，我為彼知時，有念有智，成就彼故。
如是耳聞聲、鼻嗅香、舌嘗味、身覺觸、意知法者，我說亦有二種：
可行、不可行。若意知法不可行者，我即斷彼；
若意知法可行者，我為彼知時，有念有智，成就彼故。」
^m54時，天王釋聞已，白曰：
「唯然，世尊！唯然，善逝！
唯然，大仙人！比丘者，趣向滅戲道跡者有六法，護從解脫行六法。
云何為六？眼視色，耳聞聲，鼻嗅香，舌嘗味，身覺觸，意知法。
大仙人說眼視色者，有二種：
可行、不可行。若眼視色增長惡不善法，減損善法者，大仙人即斷彼；
若眼視色減損惡不善法，增長善法者，大仙人為彼知時，有念有智，成就彼故。
如是耳聞聲、鼻嗅香、舌嘗味、身覺觸，大仙人說意知法者，亦有二種：
可行、不可行。若意知法增長惡不善法，減損善法者，大仙人即斷彼；
若意知法減損惡不善法，增長善法者，大仙人為彼知時，有念有智，成就彼故。
唯然，世尊！唯然，善逝！
唯然，大仙人！如佛所說法，我悉知之，我斷疑度惑，無有猶豫，聞佛所說故。」
^n26^m55時，天王釋聞佛所說，歡喜奉行。
^m56復問曰：「大仙人！比丘者，趣向滅戲道跡，命存一時頃，復斷幾法，行幾法耶？」
^m57世尊聞已，答曰：「拘翼！比丘者，趣向滅戲道跡，命存一時頃，復斷三法，行三法。
云何為三？一曰喜，二曰憂，三曰捨。
拘翼！喜者，我說有二種：
可行、不可行。若喜不可行者，我即斷彼；
若喜可行者，我為彼知時，有念有智，成就彼故，憂亦如是。
拘翼！捨者，我說亦有二種：
可行、不可行。若捨不可行者，我即斷彼；
若捨可行者，我為彼知時，有念有智，成就彼故。」
^m58時，天王釋聞已，白曰：
「唯然，世尊！唯然，善逝！
唯然，大仙人！比丘者，趣向滅戲道跡，命存一時頃，斷三法，行三法。
云何為三？一曰喜，二曰憂，三曰捨。
大仙人說喜者，有二種：
可行、不可行。若喜增長惡不善法，減損善法者，大仙人即斷彼；
若喜減損惡不善法，增長善法者，大仙人為彼知時，有念有智，成就彼故，憂亦如是。
大仙人說捨者，亦有二種：
可行、不可行。若捨增長惡不善法，減損善法者，大仙人即斷彼；
若捨減損惡不善法，增長善法者，大仙人為彼知時，有念有智，成就彼故。
唯然，世尊！唯然，善逝！
唯然，大仙人！如佛所說法，我悉知之，我斷疑度惑，無有猶豫，聞佛所說故。」
^n27^m59時，天王釋聞佛所說，歡喜奉行。
^m60復問曰：「大仙人！一切沙門、梵志同一說、一欲、一愛、一樂、一意耶？」
^m61世尊聞已，答曰：「拘翼！一切沙門、梵志不同一說、一欲、一愛、一樂、一意也。」
^m62時，天王釋復問曰：「大仙人！一切沙門、梵志以何等故，不同一說、一欲、一愛、一樂、一意耶？」
^m63世尊聞已，答曰：「拘翼！此世有若干種界，有無量界，彼隨所知界，卽彼界隨其力，隨其方便，一向說此為真諦，餘者虛妄。
拘翼！是故一切沙門、梵志不同一說、一欲、一愛、一樂、一意耳。」
^m64時，天王釋聞已，白曰：
「唯然，世尊！唯然，善逝！
唯然，大仙人！此世有若干種界，有無量界，彼隨所知界，卽彼界隨其力，隨其方便，一向說此為真諦，餘者虛妄。
大仙人！以是故，一切沙門、梵志不同一說、一欲、一愛、一樂、一意耳。
唯然，世尊！唯然，善逝！
唯然，大仙人！如佛所說法，我悉知之，我斷疑度惑，無有猶豫，聞佛所說故。」
^n28^m65時，天王釋聞佛所說，歡喜奉行。
^m66復問曰：「大仙人！一切沙門、梵志得至究竟，究竟白淨、究竟梵行、究竟梵行訖耶？」
^m67世尊聞已，答曰：「拘翼！不必一切沙門、梵志得至究竟，究竟白淨、究竟梵行、究竟梵行訖。」
^m68時，天王釋復問曰：「大仙人！以何等故，不必一切沙門、梵志得至究竟，究竟白淨、究竟梵行、究竟梵行訖耶？」
^m69世尊聞已，答曰：「拘翼！若有沙門、梵志於無上愛盡，不正善心解脫者，彼不至究竟，不究竟白淨，不究竟梵行，不究竟梵行訖。
拘翼！若有沙門、梵志於無上愛盡，正善心解脫者，彼至究竟、究竟白淨、究竟梵行、究竟梵行訖。」
^m70時，天王釋聞已，白曰：
「唯然，世尊！唯然，善逝！
唯然，大仙人！若有沙門、梵志於無上愛盡，不正善心解脫者，彼不至究竟，不究竟白淨，不究竟梵行，不究竟梵行訖。
大仙人！若有沙門、梵志於無上愛盡，正善心解脫者，彼至究竟，究竟白淨，究竟梵行，究竟梵行訖。
唯然，世尊！唯然，善逝！
唯然，大仙人！如佛所說法，我悉知之，我斷疑度惑，無有猶豫，聞佛所說故。」
^n29^m71時，天王釋聞佛所說，善受善持，白曰：
「大仙人！我於長夜有疑惑刺，世尊今日而拔出之。
所以者何？謂如來、無所著、等正覺故。」
^m72世尊問曰：「拘翼！汝頗憶昔時曾問餘沙門、梵志如此事耶？」
^m73時，天王釋答曰：「世尊！唯大仙人自當知之。
大仙人！三十三天集在法堂，各懷愁慼，數數歎說：
『我等若值如來、無所著、等正覺者，必當往見。』
大仙人！然我等不得值如來、無所著、等正覺已，便行具足五欲功德。
大仙人！我等放逸，行放逸已，大威德天子於極妙處，卽便命終。
大仙人！我見大威德天子於極妙處，即命終時，便生極厭，身毛皆竪：
『莫令我於此處速命終！』
^n30^m74大仙人！我因此厭、因此憂慼故，若見餘沙門、梵志在無事處山林樹下，樂居高巖，寂無音聲，遠離，無惡，無有人民，隨順燕坐，彼樂遠離，燕坐安隱，快樂遊行。
我見彼已，便謂是如來、無所著、等正覺，卽往奉見。
彼不識我，而問我言：『汝為是誰？』
我時答彼：『大仙人！我是天王釋。
大仙人！我是天王釋。』
彼復問我：『我曾見釋，亦見釋種姓，以何等故名為釋？
以何等故為釋種姓？』
我便答彼：『大仙人！若有來問我事者，我便隨所能、隨其力而答彼，是故我名為釋。』
彼作是說：『我等若隨其事以問釋者，釋亦隨其事答我。』
彼問我事，我不問彼；彼歸命我，我不歸命彼。
大仙人！從彼沙門、梵志竟不得威儀法教，況復得如是問耶？」
^n31^m75時，天王釋而說頌曰：釋往釋往已，釋今作是說，遠離意所念，除疑諸猶豫。
久遠行於世，推求索如來，見沙門梵志，在遠離燕坐，
謂是正盡覺，往奉敬禮事。
云何得昇進？如是我問彼，問已不能知，聖道及道跡。
世尊今為我，若意有所疑，所念及所思，其意之所行，
知心隱及現，明者為我說。
尊佛尊為師，尊無著牟尼，尊斷諸結使，自度度眾生。
覺者第一覺，御者最上御，息者尊妙息，大仙自度度。
故我禮大雄，稽首人最上，斷絕諸愛刺，我禮日之親。
^n32^m76於是，世尊問曰：「拘翼！汝頗憶昔時，得如是離，得如是歡喜，謂於我得法喜耶？」
^m77時，天王釋答曰：「世尊！唯大仙人自當知之。
大仙人！昔一時天及阿修羅而共鬪戰。
大仙人！天及阿修羅共鬪戰時，我作是念：
令天得勝破阿修羅，諸天食及阿修羅食，盡令三十三天食。
大仙人！天及阿修羅共鬪戰時，天便得勝，破阿修羅，諸天食及阿修羅食，盡令三十三天食。
大仙人！爾時有離有喜，雜刀杖、結怨、鬪諍、憎嫉；
不得神通，不得覺道，不得涅槃。
大仙人！今日得離得喜，不雜刀杖、結怨、鬪諍、憎嫉；
得通得覺，亦得涅槃。」
^n33^m78世尊問曰：「拘翼！汝何因得離得喜？謂於我得法喜耶？」
^m79時，天王釋答曰：「大仙人！我作是念：我於此命終，生於人間，彼若有族，極大富樂，資財無量，畜牧、產業不可稱計，封戶、食邑種種具足，謂剎利長者族、梵志長者族、居士長者族及餘族，極大富樂，資財無量，畜牧、產業不可稱計，封戶、食邑種種具足。
生如是族已，成就諸根，如來所說法、律有得信者，得信已，剃除鬚髮，著袈裟衣，至信、捨家、無家、學道。
學智，學智已，若得智者，便得究竟智，得究竟邊。
學智，學智已，若得智、不得究竟智者，若有諸天，有大福祐，色像巍巍，光耀煒燁，極有威力，安隱快樂，長住宮殿，生於最上，我生彼中。」
^n34^m80於是，天王釋而說頌曰：
捨離於天身，來下生人間；不愚癡入胎，隨我意所樂。
得身具足已，逮質直正道；行具足梵行，常樂於乞食。
「學智，學智已，若得智者，便得究竟智，得究竟邊。
學智，學智已，若得智、不得究竟智者，當作最上妙天，諸天聞名，色究竟天，往生彼中。
大仙人！願當得阿那含。大仙人！我今定得須陀洹。」
^n35^m81世尊問曰：「拘翼！汝何因得此極好、極高、極廣差降，而自稱說得須陀洹耶？」
^m82時，天王釋以偈答曰：不更有餘尊，唯世尊境界；得最上差降，未曾有此處。
大仙我此坐，卽於此天身；我更得增壽，如是自眼見。
^m83說此法時，天王釋遠塵離垢，諸法法眼生，及八萬諸天亦遠塵離垢，諸法法眼生。
於是，天王釋見法得法，覺白淨法，斷疑度惑，更無餘尊，不復從他，無有猶豫，已住果證，於世尊法得無所畏，卽從座起，稽首佛足，白曰：
「世尊！我今自歸佛、法及比丘眾，唯願世尊受我為優婆塞！
從今日始，終身自歸，乃至命盡。」
^n36^m84於是，天王釋稱歎五結樂子曰：
「善哉！善哉！汝五結大益於我。
所以者何？由汝故，佛從定寤。以汝先使世尊從定寤故，令我等後得見佛。
五結！我從此歸，以躭浮樓伎樂王女賢月色嫁與汝作婦，及其父樂王本國拜與汝作伎樂王。」
^n37^m85於是，天王釋告三十三天曰：
「汝等共來，若我等本為梵天，住梵天上，再三恭敬禮事者，彼今盡為世尊恭敬禮事。
所以者何？世尊梵天，梵天當造化最尊生眾生有及當有彼所，可知盡知，可見盡見。」
^n38^m86於是，天王釋及三十三天、五結樂子若本為梵天，住梵天上，再三恭敬禮事者，彼盡為世尊恭敬禮事，稽首如來、無所著、等正覺。
於是，天王釋及三十三天、五結樂子再三為世尊恭敬禮事，稽首佛足，遶三匝已，卽於彼處忽沒不現。
^n39^m87爾時，梵天色像巍巍，光耀煒燁，夜將向旦，往詣佛所，稽首佛足，卻住一面，即時以偈白世尊曰：
為多饒益義，見利義曰天；賢住摩竭國，婆娑婆問事。
「大仙人說此法時，天王釋遠塵離垢，諸法法眼生，及八萬諸天亦遠塵離垢，諸法法眼生。」
^n40^m88於是，世尊告梵天曰：「如是！如是！如梵天所說：
為多饒益義，見利義曰天；賢住摩竭國，婆娑婆問事。
梵天！我說法時，天王釋遠塵離垢，諸法法眼生，及八萬諸天亦遠塵離垢，諸法法眼生。」
^m89佛說如是。時，天王釋及三十三天、五結樂子并大梵天聞佛所說，歡喜奉行。
^ck135
（一三五）善生經^n1^m1我聞如是：
^m2一時，佛遊王舍城，在饒蝦蟆林。
^m3爾時，善生居士子，父臨終時，因六方故，遺敕其子，善教善訶曰：
「善生！我命終後，汝當叉手向六方禮：
^m4a東方若有眾生者，我盡恭敬、供養、禮事彼，我盡恭敬、供養、禮事彼已，彼亦當恭敬、供養、禮事我。
^n2^m4b如是南方、西方、北方、下方、上方若有眾生者，我盡恭敬、供養、禮事彼，我盡恭敬、供養、禮事彼已，彼亦當恭敬、供養、禮事我。」
^m5善生居士子聞父教已，白父曰：「唯，當如尊敕。」
^n3^m6於是，善生居士子，父命終後，平旦沐浴，著新蒭磨衣，手執生拘舍葉，往至水邊，叉手向六方禮：
^m7a東方若有眾生者，我盡恭敬、供養、禮事彼，我盡恭敬、供養、禮事彼已，彼亦當恭敬、供養、禮事我。
^n4^m7b如是南方、西方、北方、下方、上方若有眾生者，我盡恭敬、供養、禮事彼，我盡恭敬、供養、禮事彼已，彼亦當恭敬、供養、禮事我。
^m8彼時，世尊過夜平旦，著衣持鉢，入王舍城而行乞食。
世尊入王舍城乞食時，遙見善生居士子平旦沐浴，著新蒭磨衣，手執生拘舍葉，往至水邊，叉手向六方禮：
^n5^m9a東方若有眾生者，我盡恭敬、供養、禮事彼，我盡恭敬、供養、禮事彼已，彼亦當恭敬、供養、禮事我。
^m9b如是南方、西方、北方、下方、上方若有眾生者，我盡恭敬、供養、禮事彼，我盡恭敬、供養、禮事彼已，彼亦當恭敬、供養、禮事我。
^n6^m10世尊見已，往至善生居士子所，問曰：
「居士子！受何沙門、梵志教？
教汝恭敬、供養、禮事，平旦沐浴，著新蒭磨衣，手執生拘舍葉，往至水邊，叉手向六方禮：
^n7^m11a東方若有眾生者，我盡恭敬、供養、禮事彼，我盡恭敬、供養、禮事彼已，彼亦當恭敬、供養、禮事我。
^m11b如是南方、西方、北方、下方、上方若有眾生者，我盡恭敬、供養、禮事彼，我盡恭敬、供養、禮事彼已，彼亦當恭敬、供養、禮事我耶？」
^m12善生居士子答曰：「世尊！我不受餘沙門、梵志教也。
世尊！我父臨命終時，因六方故，遺敕於我，善教善訶曰：
『善生！我命終後，汝當叉手向六方禮：
^n8^m13a東方若有眾生者，我盡恭敬、供養、禮事彼，我盡恭敬、供養、禮事彼已，彼亦當恭敬、供養、禮事我。
^m13b如是南方、西方、北方、下方、上方若有眾生者，我盡恭敬、供養、禮事彼，我盡恭敬、供養、禮事彼已，彼亦當恭敬、供養、禮事我。』
世尊！我受父遺教，恭敬、供養、禮事故，平旦沐浴，著新蒭磨衣，手執生拘舍葉，往至水邊，叉手向六方禮：
^n9^m14a東方若有眾生者，我盡恭敬、供養、禮事彼，我盡恭敬、供養、禮事彼已，彼亦當恭敬、供養、禮事我。
^m14b如是南方、西方、北方、下方、上方，若有眾生者，我盡恭敬、供養、禮事彼，我盡恭敬、供養、禮事彼已，彼亦當恭敬、供養、禮事我。」
^n10^m15世尊聞已，告曰：「居士子！我說有六方，不說無也。
^m16居士子！若有人善別六方，離四方惡不善業垢，彼於現法可敬可重，身壞命終，必至善處，上生天中。
^m17a居士子！眾生有四種業、四種穢。云何為四？
居士子！殺生者，是眾生業種、穢種。
不與取、邪淫、妄言者，是眾生業種、穢種。」
^n11^m17b於是，世尊說此頌曰：殺生不與取，邪淫犯他妻，所言不真實，慧者不稱譽。
^m18a「居士子！人因四事故，便得多罪。云何為四？
行欲、行恚、行怖、行癡。」
^m18b於是，世尊說此頌曰：欲恚怖及癡，行惡非法行，彼必滅名稱，如月向盡沒。
^m19a「居士子！人因四事故，便得多福。云何為四？
不行欲、不行恚、不行怖、不行癡。」
^n12^m19b於是，世尊說此頌曰：斷欲無恚怖，無癡行法行，彼名稱普聞，如月漸盛滿。
^m20「居士子！求財物者，當知有六非道。云何為六？
一曰種種戲求財物者為非道；
二曰非時行求財物者為非道；
三曰飲酒放逸求財物者為非道；
四曰親近惡知識求財物者為非道；
五曰常喜妓樂求財物者為非道；
六曰懶惰求財物者為非道。
^n13^m21a居士子！若人種種戲者，當知有六災患。云何為六？
一者負則生怨，二者失則生恥，三者負則眠不安，四者令怨家懷喜，五者使宗親懷憂，六者在眾所說人不信用。
^m21b居士子！人博戲者，不經營作事；
作事不營，則功業不成；未得財物，則不能得；
本有財物，便轉消耗。
^n14^m22a居士子！人非時行者，當知有六災患。云何為六？
一者不自護，二者不護財物，三者不護妻子，四者為人所疑，五者多生苦患，六者為人所謗。
^m22b居士子！人非時行者，不經營作事；
作事不營，則功業不成；未得財物，則不能得；
本有財物，便轉消耗。
^m23a居士子！若人飲酒放逸者，當知有六災患：
一者現財物失，二者多有疾患，三者增諸諍，四者隱藏發露，五者不稱不護，六者滅慧生癡。
^n15^m23b居士子！人飲酒放逸者，不經營作事；
作事不營，則功業不成；未得財物，則不能得；
本有財物，便轉消耗。
^m24a居士子！若人親近惡知識者，當知有六災患。云何為六？
一者親近賊，二者親近欺誑，三者親近狂醉，四者親近放恣，五者逐會嬉戲，六者以此為親友，以此為伴侶。
^n16^m24b居士子！若人親近惡知識者，不經營作事；
作事不營，則功業不成；未得財物，則不能得；
本有財物，便轉消耗。
^m25a居士子！若人喜伎樂者，當知有六災患。云何為六？
一者喜聞歌，二者喜見舞，三者喜往作樂，四者喜見弄鈴，五者喜拍兩手，六者喜大聚會。
^n17^m25b居士子！若人喜伎樂者，不經營作事；
作事不營，則功業不成；未得財物，則不能得；
本有財物，便轉消耗。
^m26a居士子！若有懶惰者，當知有六災患。云何為六？
一者大早不作業，二者大晚不作業，三者大寒不作業，四者大熱不作業，五者大飽不作業，六者大飢不作業。
^n18^m26b居士子！若人懶惰者，不經營作事；
作事不營，則功業不成；未得財物，則不能得；
本有財物，便轉消耗。」
^m27於是，世尊說此頌曰：種種戲逐色，嗜酒喜作樂，親近惡知識，
懶惰不作業，放恣不自護，此處壞敗人。
行來不防護，邪淫犯他妻，心中常結怨，
求願無有利，飲酒念女色，此處壞敗人。
重作不善行，佷戾不受教，罵沙門梵志，
顛倒有邪見，凶暴行黑業，此處壞敗人。
自乏無財物，飲酒失衣被，負債如涌泉，彼必壞門族。
數往至酒鑪，親近惡朋友，應得財不得，是伴黨為樂。
多有惡朋友，常隨不善伴，今世及後世，二俱得敗壞。
人習惡轉減，習善轉興盛，習勝者轉增，是故當習勝。
習昇則得昇，常逮智慧昇，轉獲清淨戒，及與微妙止。
晝則喜眠臥，夜則好遊行，放逸常飲酒，居家不得成。
大寒及大熱，謂有懶惰人，至竟不成業，終不獲財利。
若寒及大熱，不計猶如草，若人作是業，彼終不失樂。
^n19^m28「居士子！有四不親而似親，云何為四？
一者知事非親似如親，二者面前愛言非親似如親，三者言語非親似如親，四者惡趣伴非親似如親。
^m29a居士子！因四事故，知事非親似如親。云何為四？
一者以知事奪財，二者以少取多，三者或以恐怖，四者或為利狎習。」
^m29b於是，世尊說此頌曰：人以知為事，言語至柔軟，怖為利狎習，
知非親如親，常當遠離彼，如道有恐怖。
^n20^m30a「居士子！因四事故，面前愛言非親似如親。云何為四？
一者制妙事，二者教作惡，三者面前稱譽，四者背說其惡。」
^m30b於是，世尊說此頌曰：若制妙善法，教作惡不善，對面前稱譽，背後說其惡，
若知妙及惡，亦復覺二說，是親不可親，知彼人如是，
常當遠離彼，如道有恐怖。
^n21^m31a「居士子！因四事故，言語非親似如親。云何為四？
一者認過去事，二者必辯當來事，三者虛不真說，四者現事必滅，我當作不作認說。」
^m31b於是，世尊說此頌曰：認過及未來，虛論現滅事，當作不作說，
知非親如親，常當遠離彼，如道有恐怖。
^m32a「居士子！因四事故，惡趣伴非親似如親。云何為四？
一者教種種戲，二者教非時行，三者教令飲酒，四者教親近惡知識。」
^n22^m32b於是，世尊說此頌曰：教若干種戲，飲酒犯他妻，習下不習勝，
彼滅如月盡，常當遠離彼，如道有恐怖。
^m33「居士子！善親當知有四種。
云何為四？者同苦樂，當知是善親。
二者愍念，當知是善親。
三者求利，當知是善親。四者饒益，當知是善親。
^m34a居士子！因四事故同苦樂，當知是善親。云何為四？
一者為彼捨己，二者為彼捨財，三者為彼捨妻子，四者所說堪忍。」
^n23^m34b於是，世尊說此頌曰：捨欲財妻子，所說能堪忍，知親同苦樂，慧者當狎習。
^m35a「居士子！因四事故愍念，當知是善親。云何為四？
一者教妙法，二者制惡法，三者面前稱說，四者卻怨家。」
^m35b於是，世尊說此頌曰：教妙善制惡，面稱卻怨家，知善親愍念，慧者當狎習。
^m36a「居士子！因四事故求利，當知是善親。云何為四？
一者密事發露，二者密不覆藏，三者得利為喜，四者不得利不憂。」
^n24^m36b於是，世尊說此頌曰：密事露不藏，利喜無不憂，知善親求利，慧者當狎習。
^m37a「居士子！因四事故饒益，當知是善親。云何為四？
一者知財物盡，二者知財物盡已便給與物，三者見放逸教訶，四者常以愍念。」
^m37b於是，世尊說此頌曰：知財盡與物，放逸教愍念，知善親饒益，慧者當狎習。
^n25^m38「居士子！聖法、律中有六方：
東方、南方、西方、北方、下方、上方。
^m39a居士子！如東方者，如是子觀父母，子當以五事奉敬供養父母。云何為五？
一者增益財物，二者備辦眾事，三者所欲則奉，四者自恣不違，五者所有私物盡以奉上。
子以此五事奉敬供養父母。
^n26^m39b父母亦以五事善念其子。云何為五？
一者愛念兒子，二者供給無乏，三者令子不負債，四者婚娶稱可，五者父母可意所有財物盡以付子。
父母以此五事善念其子。
^m39c居士子！如是東方二俱分別。
^m39d居士子！聖法、律中東方者，謂子、父母也。
居士子！若慈孝父母者，必有增益，則無衰耗。
^n27^m40a居士子！如南方者，如是弟子觀師，弟子當以五事恭敬供養於師。云何為五？
一者善恭順，二者善承事，三者速起，四者所作業善，五者能奉敬師。
弟子以此五事恭敬供養於師。
^m40b師亦以五事善念弟子。云何為五？
一者教技術，二者速教，三者盡教所知，四者安處善方，五者付囑善知識，師以此五事善念弟子。
^n28^m40c居士子！如是南方二俱分別。
^m40d居士子！聖法、律中南方者，謂弟子、師也。
居士子！若人慈順於師者，必有增益，則無衰耗。
^m41a居士子！如西方者，如是夫觀妻子，夫當以五事愛敬供給妻子。云何為五？
一者憐念妻子，二者不輕慢，三者為作瓔珞嚴具，四者於家中得自在，五者念妻親親。
夫以此五事愛敬供給妻子。
^n29^m41b妻子當以十三事善敬順夫。云何十三？
一者重愛敬夫，二者重供養夫，三者善念其夫，四者攝持作業，五者善攝眷屬，六者前以瞻侍，七者後以愛行，八者言以誠實，九者不禁制門，十者見來讚善，十一者敷設床待，十二者施設淨美豐饒飲食，十三者供養沙門、梵志。
妻子以此十三事善敬順夫。
^n30^m41c居士子！如是西方二俱分別。
^m41d居士子！聖法、律中西方者，謂夫、妻子也。
居士子！若人慈愍妻子者，必有增益，則無衰耗。
^m42a居士子！如北方者，如是大家觀奴婢、使人，大家當以五事愍念給恤奴婢、使人。云何為五？
一者隨其力而作業，二者隨時食之，三者隨時飲之，四者及日休息，五者病給湯藥。
大家以此五事愍念給恤奴婢、使人。
^n31^m42b奴婢、使人當以九事善奉大家。云何為九？
一者隨時作業，二者專心作業，三者一切作業，四者前以瞻侍，五者後以愛行，六者言以誠實，七者急時不遠離，八者行他方時則便讚歎，九者稱大家庶幾。
奴婢、使人此以九事善奉大家。
^m42c居士子！如是北方二俱分別。
^m42d居士子！聖法、律中北方者，謂大家、奴婢、使人也。
居士子！若有人慈愍奴婢、使人者，必有增益，則無衰耗。
^n32^m43a居士子！如下方者，如是親友觀親友臣，親友當以五事愛敬供給親友臣。云何為五？
一者愛敬，二者不輕慢，三者不欺誑，四者施與珍寶，五者拯念親友臣。
親友以此五事愛敬供給親友臣。
^m43b親友臣亦以五事善念親友。云何為五？
一者知財物盡，二者知財物盡已供給財物，三者見放逸教訶，四者愛念，五者急時可歸依。
親友臣以此五事善念親友。
^n33^m43c居士子！如是下方二俱分別。
^m43d居士子！聖法、律中下方者，謂親友、親友臣也。
居士子！若人慈愍親友臣者，必有增益，則無衰耗。
^m44a居士子！如上方者，如是施主觀沙門、梵志，施主當以五事尊敬供養沙門、梵志。云何為五？
一者不禁制門，二者見來讚善，三者敷設床待，四者施設淨美豐饒飲食，五者擁護如法。
施主以此五事尊敬供養沙門、梵志。
^n34^m44b沙門、梵志亦以五事善念施主。云何為五？
一者教信、行信、念信，二者教禁戒，三者教博聞，四者教布施，五者教慧、行慧、立慧。
沙門、梵志以此五事善念施主。
^m44c居士子！如是上方二俱分別。
^m44d居士子！聖法、律中上方者，謂施主、沙門、梵志也。
居士子！若人尊奉沙門、梵志者，必有增益，則無衰耗。
^n35^m45a居士子！有四攝事。云何為四？
一者惠施，二者愛言，三者行利，四者等利。」
^m45b於是，世尊說此頌曰：惠施及愛言，常為他行利，眾生等同利，名稱普遠至。
此則攝持世，猶如御車人，若無攝持者，母不因其子，
得供養恭敬，父因子亦然；若有此法攝，故得大福祐。
照遠猶日光，速利翻捷疾；不卽說聰明，如是得名稱。
定護無貢高，速利翻捷疾；成就信尸賴，如是得名稱。
常起不懶惰，喜施人飲食；將去調御正，如是得名稱。
親友臣同恤，愛樂有齊限；謂攝在親中，殊妙如師子。
初當學技術，於後求財物，後求財物已，分別作四分，
一分作飲食，一分作田業，一分舉藏置，急時赴所須，
耕作商人給，一分出息利。第五為取婦，第六作屋宅，
家若具六事，不增快得樂，彼必饒錢財，如海中水流。
彼如是求財，猶如蜂採花；長夜求錢財，當自受快樂。
出財莫令遠，亦勿令普漫；不可以財與，兇暴及豪強。
東方為父母，南方為師尊，西方為妻子，北方為奴婢，
下方親友臣，上沙門梵志。
願禮此諸方，二俱得大稱，禮此諸方已，施主得生天。
^n36^m46佛說如是，善生居士子聞佛所說，歡喜奉行。
^ck136
（一三六）商人求財經^n1^m1我聞如是：
^m2一時，佛遊舍衛國，在勝林給孤獨園。
^m3爾時，世尊告諸比丘：「乃往昔時，閻浮洲中諸商人等皆共集會在賈客堂，而作是念：
我等寧可乘海裝船，入大海中取財寶來，以供家用。復作是念：
諸賢入海不可豫知安隱、不安隱，我等寧可各各備辦浮海之具，謂羖羊皮囊、大瓠、押栰。
彼於後時各各備辦浮海之具──
羖羊皮囊、大瓠、押栰，便入大海。
彼在海中為摩竭魚王破壞其船，彼商人等各各自乘浮海之具──
羖羊皮囊、大瓠、押栰，浮向諸方。
^n2^m4爾時，海東大風卒起，吹諸商人至海西岸。
彼中逢見諸女人輩，極妙端正，一切嚴具以飾其身。
彼女見已，便作是語：
『善來，諸賢！快來，諸賢！
此間極樂最妙好處，園觀浴池、坐臥處所、林木蓊鬱，多有錢財、金銀、水精、琉璃、摩尼、真珠、碧玉、白珂、硨磲、珊瑚、琥珀、瑪瑙、瑇瑁、赤石、琁珠，盡與諸賢，當與我等共相娛樂，莫令閻浮洲商人南行，乃至於夢。』
彼商人等皆與婦人共相娛樂。
彼商人等因共婦人合會，生男或復生女。
^n3^m5彼於後時，閻浮洲有一智慧商人獨住靜處，而作是念：
以何等故，此婦人輩制於我等不令南行耶？
我寧可伺共居婦人，知彼眠已，安徐而起，當竊南行。
彼閻浮洲一智慧商人則於後，伺其居婦人，知彼眠已，安徐而起，即竊南行。
彼閻浮洲一智慧商人既南行已，遙聞大音高聲喚叫，眾多人聲啼哭懊惱，喚父呼母，呼喚妻子及諸愛念親親朋友：
『好閻浮洲安隱快樂，不復得見。』
彼商人聞已，極大恐怖，身毛皆竪：
莫令人及非人觸嬈我者。
於是，閻浮洲一智慧商人自制恐怖，復進南行。
^n4^m6彼閻浮洲一智慧商人進行南已，忽見東邊有大鐵城，見已，遍觀不見其門，乃至可容猫子出處。
彼閻浮洲一智慧商人見鐵城北有大叢樹，卽往至彼大叢樹所，安徐緣上，上已，問彼大眾人曰：
『諸賢！汝等何故，啼哭懊惱，喚父呼母，呼喚妻子及諸愛念親親朋友：
好閻浮洲安隱快樂，不復得見耶？』
^n5^m7時，大眾人便答彼曰：『賢者！我等是閻浮洲諸商人也，皆共集會在賈客堂，而作是念：
我等寧可乘海裝船，入大海中取財寶，求以供家用。
賢者！我等復作是念：
諸賢！我等入海，不可豫知安隱、不安隱，我等寧可各各備辦浮海之具，謂羖羊皮囊、大瓠、押栰。
賢者！我於後時各各備辦浮海之具，謂羖羊皮囊、大瓠、押栰，便入大海。
賢者！我等在海中，為摩竭魚王破壞其船。
賢者！我等商人各各自乘浮海之具──
羖羊皮囊、大瓠、押栰，浮向諸方。
爾時，海東大風卒起，吹我等商人至海西岸。
彼中逢見諸女人輩，極妙端正，一切嚴具以飾其身。彼女見已，便作是語：
善來，諸賢！快來，諸賢！
此間極樂最妙好處，園觀浴池、坐臥處所、林木蓊鬱，多有錢財、金銀、水精、琉璃、摩尼、真珠、碧玉、白珂、硨磲、珊瑚、琥珀、瑪瑙、瑇瑁、赤石、琁珠，盡與諸賢，當與我等共相娛樂，莫令閻浮洲商人南行，乃至於夢。
賢者！我等與彼婦人共相娛樂。
我等因共婦人合會，生男或復生女。
賢者！若彼婦人不聞閻浮洲餘諸商人在於海中，為摩竭魚王破壞船者，則與我等共相娛樂。
賢者！若彼婦人聞閻浮洲有諸商人在於海中，為摩竭魚王破壞船者，便食我等，極遭逼迫。
若食人時，有餘髮毛及爪齒者，彼婦人等盡取食之。
若食人時，有血渧地，彼婦人等便以手爪掘地深四寸，取而食之。
賢者！當知我等閻浮洲商人本有五百人，於中已噉二百五十，餘有二百五十今皆在此大鐵城中。
賢者！汝莫信彼婦人語，彼非真人，是羅剎鬼耳！』
^n6^m8於是，閻浮洲一智慧商人於大叢樹安徐下已，復道而還彼婦人所本共居處，知彼婦人故眠未寤，卽於其夜，彼閻浮洲一智慧商人速往至彼閻浮洲諸商人所，便作是語：
『汝等共來，當至靜處，汝各獨往，勿將兒去，當共在彼，密有所論。』
彼閻浮洲諸商人等共至靜處，各自獨去，不將兒息。
^n7^m9於是，閻浮洲一智慧商人語曰：
『諸商人！我則獨住於安靜處，而作是念：
以何等故，此婦人輩制於我等不令南行耶？
我寧可伺共居婦人，知彼眠已，安徐而起，當竊南行。
於是，我便伺共居婦人，知彼眠已，我安徐起，即竊南行。
我南行已，遙聞大音高聲喚叫，眾多人聲啼哭懊惱，喚父呼母，呼喚妻子及諸愛念親親朋友：
好閻浮洲安隱快樂，不復得見。
我聞是已，極大恐怖，身毛皆竪：
莫令人及非人觸嬈我者。
於是，我便自制恐怖，復進南行。進南行已，忽見東邊有大鐵城。
見已，遍觀不見其門，乃至可容猫子出處。
我復見於大鐵城北有大叢樹，卽往至彼大叢樹所，安徐緣上。
上已，問彼大眾人曰：
諸賢！汝等何故，啼哭懊惱，喚父呼母，呼喚妻子及諸愛念親親朋友：
好閻浮洲安隱快樂，不復得見耶？彼大眾人而答我曰：
賢者！我等是閻浮洲諸商人，皆共集會在賈客堂，而作是念：
我等寧可乘海裝船，入大海中取財寶來以供家用。
賢者！我等復作是念：
諸賢！我等入海，不可豫知安隱、不安隱，我等寧可各各備辦浮海之具，謂羖羊皮囊、大瓠、押栰。
賢者！我等後時各各備辦浮海之具，謂羖羊皮囊、大瓠、押栰，便入大海。
賢者！我等在海中，為摩竭魚王破壞其船。
賢者！我等商人各各自乘浮海之具──
羖羊皮囊、大瓠、押栰，浮向諸方。
爾時，海東大風卒起，吹我等商人至海西岸。
彼中逢見諸女人輩，極妙端正，一切嚴具以飾其身。彼女見已，便作是語：
善來，諸賢！快來，諸賢！
此間極樂最妙好處，園觀浴池、坐臥處所、林木蓊鬱，多有錢財、金銀、水精、琉璃、摩尼、真珠、碧玉、白珂、硨磲、珊瑚、琥珀、瑪瑙、瑇瑁、赤石、琁珠，盡與諸賢，當與我等共相娛樂，莫令閻浮洲商人南行，乃至於夢。
賢者！我等與彼婦人共相娛樂，我等因共婦人合會，生男或復生女。
賢者！若彼婦人不聞閻浮洲更有商人在於海中，為摩竭魚王破壞船者，則與我等共相娛樂。
賢者！若彼婦人聞閻浮洲更有商人在於海中，為摩竭魚王破壞船者，便食我等，極遭逼迫。
若食人時，有餘髮毛及爪齒者，彼婦人等盡取食之。
若食人時，有血渧地，彼婦人等便以手爪掘地深四寸，取而食之。
賢者！當知我等閻浮洲商人本有五百人，於中已噉二百五十，餘有二百五十，今皆在此大鐵城中。
賢者！汝莫信彼婦人語，彼非真人，是羅剎鬼耳！』
^n8^m10於是，閻浮洲諸商人問彼閻浮洲一智慧商人曰：
『賢者不問彼大眾人：諸賢！
頗有方便令我等及汝等從此安隱度至閻浮洲耶？』
^m11閻浮洲一智慧商人答曰：
『諸賢！我時脫不如是問也。』
^n9^m12於是，閻浮洲諸商人語曰：
『賢者！還去至本共居婦人處已，伺彼眠時，安徐而起，更竊南行。
復往至彼大眾人所問曰：
諸賢！頗有方便令我等及汝等從此安隱度至閻浮洲耶？』
於是，閻浮洲一智慧商人為諸商人默然而受。
^n10^m13是時，閻浮洲一智慧商人還至共居婦人處已，伺彼眠時，安徐而起，即竊南行。
復往至彼大眾人所，問曰：
『諸賢！頗有方便令我等及汝等從此安隱度至閻浮洲耶？』
彼大眾人答曰：『賢者！
更無方便令我等從此安隱度至閻浮洲。賢者！我作是念：
我等當共破掘此牆，還歸本所。
適發心已，此牆轉更倍高於常。賢者！
是謂方便令我等不得從此安隱度至閻浮洲。
賢者！別有方便可令汝等從此安隱度至閻浮洲，我等永無方便。
諸賢！我等聞天於空中唱曰：
閻浮洲諸商人愚癡不定，亦不善解。
所以者何？不能令十五日說從解脫時而南行。
彼有䭷馬王，食自然粳米，安隱快樂，充滿諸根，再三唱曰：
誰欲度彼岸？誰欲使我脫？
誰欲使我將從此安隱度至閻浮洲耶？
汝等可共詣䭷馬王而作是語：
我等欲得度至彼岸，願脫我等，願將我等從此安隱度至閻浮洲！
賢者！是謂方便令汝等從此安隱度至閻浮洲。
商人汝來，可往至彼䭷馬王所，而作是語：
我等欲得度至彼岸，願脫我等，願將我等從此安隱度至閻浮洲！』
^n11^m14於是，閻浮洲有一智慧商人語曰：
『諸商人！今時往詣䭷馬王所，而作是語：
我等欲得度至彼岸，願脫我等，願將我等從此安隱度至閻浮洲！
諸商人隨諸天意，諸商人若使十五日說從解脫時，䭷馬王食自然粳米，安隱快樂，充滿諸根，再三唱曰：
誰欲度彼岸？誰欲從我脫？
誰欲使我將從此安隱度至閻浮洲耶？
我等爾時即往彼所，而作是語：
我等欲得度至彼岸，願脫我等，願將我等從此安隱度至閻浮洲！』
^n12^m15於是，䭷馬王後十五日說從解脫時，食自然粳米，安隱快樂，充滿諸根，再三唱曰：
『誰欲得度彼岸？我當脫彼，我當將彼從此安隱度至閻浮洲。』
時，閻浮洲諸商人聞已，卽便往詣䭷馬王所而作是語：
『我等欲得度至彼岸，願脫我等，願將我等從此安隱度至閻浮洲！』
^n13^m16時，䭷馬王語曰：『商人！彼婦人等必當抱兒共相將來而作是語：
諸賢！善來還此，此間極樂最妙好處，園觀浴池、坐臥處所、林木蓊鬱，多有錢財、金銀、水精、琉璃、摩尼、真珠、碧玉、白珂、硨磲、珊瑚、琥珀、瑪瑙、玳瑁、赤石、琁珠，盡與諸賢，當與我等共相娛樂，設不用我者，當憐念兒子。
^n14^m17a若彼商人而作是念：我有男女，我有極樂最妙好處，園觀浴池、坐臥處所、林木蓊鬱，我多有錢財、金銀、水精、琉璃、摩尼、真珠、碧玉、白珂、硨磲、珊瑚、琥珀、瑪瑙、玳瑁、赤石、琁珠者，彼雖騎我正當背中，彼必顛倒，落墮於水，便當為彼婦人所食，當遭逼迫。
若食人時，有餘髮毛及爪齒者，彼婦人便當盡取食之。
復次，若食人時，有血渧地，彼婦人等便以手爪掘地深四寸，取而食之。
^n15^m17b若彼商人不作是念：我有男女，我有極樂最妙好處，園觀浴池、坐臥處所、林木蓊鬱，我多有錢財、金銀、水精、琉璃、摩尼、真珠、碧玉、白珂、硨磲、珊瑚、琥珀、瑪瑙、玳瑁、赤石、琁珠者，彼雖持我身上一毛，彼必安隱度至閻浮洲。』」
^n16^m18於是，世尊告諸比丘：「彼婦人等抱兒子來，而作是語：
『諸賢！善來還此，此間極樂最妙好處，園觀浴池、坐臥處所、林木蓊鬱，多有錢財、金銀、水精、琉璃、摩尼、真珠、碧玉、白珂、硨磲、珊瑚、琥珀、瑪瑙、玳瑁、赤石、琁珠，盡與諸賢，當與我等共相娛樂。』
^n17^m19a若彼商人而作是念：我有男女，我有極樂最妙好處，園觀浴池、坐臥處所、林木蓊鬱，我多有錢財、金銀、水精、琉璃、摩尼、真珠、碧玉、白珂、硨磲、珊瑚、琥珀、瑪瑙、玳瑁、赤石、琁珠者，彼雖得騎馬王脊正當背中，彼必顛倒，落墮於水，便當為彼婦人所食，當遭逼迫。
若食人時，有餘髮毛及爪齒者，彼婦人等盡取食之。
復次，食彼人時，有血渧地，彼婦人等便以手爪掘地深四寸，取而食之。
^n18^m19b若彼商人不作是念：我有男女，我有極樂最妙好處，園觀浴池、坐臥處所、林木蓊鬱，我多有錢財、金銀、水精、琉璃、摩尼、真珠、碧玉、白珂、硨磲、珊瑚、琥珀、瑪瑙、玳瑁、赤石、琁珠者，彼雖持馬王一毛者，彼必安隱度至閻浮洲。
^n19^m20諸比丘！我說此喻，欲令知義，此說是義。
我法善說，發露極廣，善護無有空缺，如橋栰浮具，遍滿流布，乃至天、人。
如是我法善說，發露極廣，善護無有空缺，如橋栰浮具，遍滿流布，乃至天、人。
^n20^m21a若有比丘作如是念：眼是我，我有眼；耳、鼻、舌、身、意是我，我有意者，彼比丘必被害，猶如商人為羅剎所食。
我法善說，發露極廣，善護無有空缺，如橋栰浮具，遍滿流布，乃至天、人。
如是我法善說，發露極廣，善護無有空缺，如橋栰浮具，遍滿流布，乃至天、人。
^n21^m21b若有比丘作如是念：眼非是我，我無有眼；耳、鼻、舌、身、意非是我，我無有意者，彼比丘得安隱去，猶如商人乘䭷馬王安隱得度。
我法善說，發露極廣，善護無有空缺，如橋栰浮具，遍滿流布，乃至天、人。
如是我法善說，發露極廣，善護無有空缺，如橋栰浮具，遍滿流布，乃至天、人。
^n22^m22a若有比丘作如是念：色是我，我有色；聲、香、味、觸、法是我，我有法者，彼比丘必被害，猶如商人為羅剎所食。
我法善說，發露極廣，善護無有空缺，如橋栰浮具，遍滿流布，乃至天、人。
如是我法善說，發露極廣，善護無有空缺，如橋栰浮具，遍滿流布，乃至天、人。
^n23^m22b若有比丘作如是念：色非是我，我無有色；聲、香、味、觸、法非是我，我無有法者，彼比丘得安隱去，猶如商人乘䭷馬王安隱得度。
我法善說，發露極廣，善護無有空缺，如橋栰浮具，遍滿流布，乃至天、人。
如是我法善說，發露極廣，善護無有空缺，如橋栰浮具，遍滿流布，乃至天、人。
^n24^m23a若有比丘作如是念：色陰是我，我有色陰；覺、想、行、識陰是我，我有識陰者，彼比丘必被害，猶如商人為羅剎所食。
我法善說，發露極廣，善護無有空缺，如橋栰浮具，遍滿流布，乃至天、人。
如是我法善說，發露極廣，善護無有空缺，如橋栰浮具，遍滿流布，乃至天、人。
^n25^m23b若有比丘作如是念：色陰非是我，我無有色陰；
覺、想、行、識陰非是我，我無有識陰者，彼比丘得安隱去，猶如商人乘䭷馬王安隱得度。
我法善說，發露極廣，善護無有空缺，如橋栰浮具，遍滿流布，乃至天、人。
如是我法善說，發露極廣，善護無有空缺，如橋栰浮具，遍滿流布，乃至天、人。
^n26^m24a若有比丘作如是念：地是我，我有地；水、火、風、空、識是我，我有識者，彼比丘必被害，猶如商人為羅剎所食。
我法善說，發露極廣，善護無有空缺，如橋栰浮具，遍滿流布，乃至天、人。
如是我法善說，發露極廣，善護無有空缺，如橋栰浮具，遍滿流布，乃至天、人。
^n27^m24b若有比丘作如是念：地非是我，我無有地；水、火、風、空、識非是我，我無有識者，彼比丘得安隱去，猶如商人乘䭷馬王安隱得度。」
^m25於是，世尊說此頌曰：若有不信於，佛說正法律，彼人必被害，如為羅剎食；
若人有信於，佛說正法律，彼得安隱度，如乘䭷馬王。
^n28^m26佛說如是，彼諸比丘聞佛所說，歡喜奉行。
^ck137
（一三七）世間經^n1^m1我聞如是：
^m2一時，佛遊舍衛國，在勝林給孤獨園。
^m3爾時，世尊告諸比丘：「如來自覺世間，亦為他說，如來知世間。
如來自覺世間集，亦為他說，如來斷世間集。
如來自覺世間滅，亦為他說，如來世間滅作證。
如來自覺世間道跡，亦為他說，如來修世間道跡。
^m4若有一切盡普正，有彼一切如來知見覺得。
所以者何？如來從昔夜覺無上正盡之覺，至于今日夜，於無餘涅槃界，當取滅訖。
於其中間，若如來口有所言說，有所應對者，彼一切是真諦，不虛不離於如，亦非顛倒，真諦審實。
^n2^m5若說師子者，當知說如來。
所以者何？如來在眾有所講說，謂師子吼，一切世間，天及魔、梵、沙門、梵志，從人至天，如來是梵有，如來至冷有，無煩亦無熱，真諦不虛有。」
^n3^m6於是，世尊說此頌曰：知一切世間，出一切世間，說一切世間，一切世如真。
彼最上尊雄，能解一切縛，得盡一切業，生死悉解脫。
是天亦是人，若有歸命佛，稽首禮如來，甚深極大海。
知已亦修敬，諸天香音神，彼亦稽首禮，謂隨於死者。
稽首禮智士，歸命人之上，無憂離塵安，無礙諸解脫。
是故當樂禪，住遠離極定，當自作燈明，無我必失時，
失時有憂慼，謂墮地獄中。
^n4^m7佛說如是，彼諸比丘聞佛所說，歡喜奉行。
^ck138
（一三八）福經^n1^m1我聞如是：
^m2一時，佛遊舍衛國，在勝林給孤獨園。
^m3爾時，世尊告諸比丘：「莫畏於福，愛樂意所念，所以者何？福者，是說樂。
畏於福，不愛樂意所念，所以者何？非福者，是說苦。
何以故？我憶往昔長夜作福，長夜受報，愛樂意所念。
我往昔時七年行慈，七反成敗，不來此世。
世敗壞時，生晃昱天；世成立時，來下生空梵宮殿中。
於彼梵中，作大梵天。餘處千反作自在天王，三十六反作天帝釋，復無量反作剎利頂生王。
^n2^m4a比丘！我作剎利頂生王時，有八萬四千大象，被好乘具，眾寶校飾，白珠珞覆，于娑賀象王為首。
^m4b比丘！我作剎利頂生王時，有八萬四千馬，被好乘具，眾寶嚴飾，金銀交絡，䭷馬王為首。
^m4c比丘！我作剎利頂生王時，有八萬四千車，四種校飾，莊以眾好，師子、虎豹斑文之皮織成雜色，種種校飾，極利疾，名樂聲車為首。
^n3^m4d比丘！我作剎利頂生王時，有八萬四千大城，極大富樂，多有人民，拘舍惒提王城為首。
^m4e比丘！我作剎利頂生王時，有八萬四千樓，四種寶樓──
金、銀、琉璃及水精，正法殿為首。
^m4f比丘！我作剎利頂生王時，有八萬四千御座，四種寶座──
金、銀、琉璃及水精，敷以氍氀、毾㲪，覆以錦綺羅縠，有襯體被，兩頭安枕，加陵伽波惒羅波遮悉哆羅那。
^n4^m4g比丘！我作剎利頂生王時，有八萬四千雙衣，有初摩衣，有錦繒衣，有劫貝衣，有加陵伽波惒羅衣。
^m4h比丘！我作剎利頂生王時，有八萬四千女，身體光澤，皦潔明淨，美色過人，少不及天，姿容端正，覩者歡悅，眾寶瓔珞嚴飾具足，盡剎利種女，餘族無量。
^n5^m4i比丘！我作剎利頂生王時，有八萬四千種食，晝夜常供，為我故設，欲令我食。
^m5a比丘！彼八萬四千種食中，有一種食，極美淨潔，無量種味，是我常所食。
^m5b比丘！彼八萬四千女中，有一剎利女，最端正姝妙，常奉侍我。
^n6^m5c比丘！彼八萬四千雙衣中，有一雙衣，或初摩衣，或錦繒衣，或劫貝衣，或加陵伽波惒羅衣，是我常所著。
^m5d比丘！彼八萬四千御座中，有一御座，或金或銀，或琉璃，或水精，敷以氍氀、毾㲪，覆以錦綺羅縠，有襯體被，兩頭安枕，加陵伽波惒羅波遮悉哆羅那，是我常所臥。
^n7^m5e比丘！彼八萬四千樓觀中，有一樓觀，或金或銀，或琉璃，或水精，名正法殿，是我常所住。
^m5f比丘！彼八萬四千大城中，有一城極大富樂，多有人民，名拘舍惒提，是我常所居。
^m5g比丘！彼八萬四千車中而有一車，莊以眾好，師子、虎豹斑文之皮織成雜色，種種莊飾，極利疾，名樂聲車，是我常所載，至觀望園觀。
^n8^m5h比丘！彼八萬四千馬中而有一馬，體紺青色，頭像如烏，名䭷馬王，是我常所騎，至觀望園觀。
^m5i比丘！彼八萬四千大象中而有一象，舉體極白，七支盡正，名于娑賀象王，是我常所乘，至觀望園觀。
^n9^m6比丘！我作此念：是何業果？為何業報？令我今日有大如意足，有大威德，有大福祐，有大威神？
^m7比丘！我復作此念：是三業果，為三業報，令我今日有大如意足，有大威德，有大福祐，有大威神──
一者布施，二者調御，三者守護。」
^n10^m8於是，世尊說此頌曰：觀此福之報，妙善多饒益：
比丘我在昔，七年修慈心，七反成敗劫，不來還此世。
世間敗壞時，生於晃昱天；世間轉成時，生於梵天中。
在梵為大梵，千生自在天；三十六為釋，無量百頂王。
剎利頂生王，為人之最尊；如法非刀杖，政御於天下。
如法不加枉，正安樂教授；如法轉相傳，遍一切大地。
大富多錢財，生於如是族；財穀具足滿，成就七寶珍。
因此大福祐，所生得自在；諸佛御於世，彼佛之所說。
知此甚奇特，見神通不少；誰知而不信，如是生於冥。
是故當自為，欲求大福祐；當恭敬於法，常念佛法律。
^n11^m9佛說如是，彼諸比丘聞佛所說，歡喜奉行。
^ck139
（一三九） 息止道經^n1^m1我聞如是：
^m2一時，佛遊舍衛國，在勝林給孤獨園。
^m3爾時，世尊告諸比丘：「年少比丘始成就戒，當以數數詣息止道觀相──
骨相、青相、腐相、食相、骨鎖相。
^m4彼善受善持此相已，還至住處，澡洗手足，敷尼師檀，在於床上結跏趺坐，即念此相──
骨相、青相、腐相、食相、骨鎖相。
所以者何？若彼比丘修習此相，速除心中欲恚之病。」
^n2^m5於是，世尊說此頌曰：若年少比丘，學未得止意，當詣息止道，欲除其淫欲。
心中無恚諍，慈愍於眾生，遍滿一切方，往至觀諸身。
當觀於青相，及以爛腐壞，觀鳥蟲所食，骨骨節相連。
修習如是相，還歸至本處，澡洗於手足，敷床正基坐。
當以觀真實，內身及外身，盛滿大小便，心腎肝肺等。
若欲分衛食，到人村邑間，如將鎧纏絡，常正念在前。
若見色可愛，清淨欲相應，見已觀如真，正念佛法律。
此中無骨筋，無肉亦無血，無腎心肝肺，無有涕唾腦。
一切地皆空，水種亦復然，空一切火種，風種亦復空。
若所有諸覺，清淨欲相應，彼一切息止，如慧之所觀。
如是行精勤，常念不淨想，永斷淫怒癡，除一切無明，
興起清淨明，比丘得苦邊。
^n3^m6佛說如是，彼諸比丘聞佛所說，歡喜奉行。
^ck140
（一四○）至邊經^n1^m1我聞如是：
^m2一時，佛遊舍衛國，在勝林給孤獨園。
^m3爾時，世尊告諸比丘：「於生活中下極至邊，謂行乞食。
世間大諱，謂為禿頭手擎鉢行，彼族姓子為義故受。
所以者何？以厭患生老病死、愁慼啼哭、憂苦懊惱，或得此淳具足大苦陰邊。
汝等非如是心出家學道耶？」
^m4時，諸比丘白曰：「如是。」
^n2^m5a世尊復告諸比丘曰：「彼愚癡人以如是心出家學道，而行伺欲染著至重，濁纏心中，憎嫉無信，懈怠失正念，無正定，惡慧心狂，掉亂諸根，持戒極寬，不修沙門，不增廣行。
^n3^m5b猶人以墨浣墨所汙，以血除血，以垢除垢，以濁除濁，以廁除廁，但增其穢，從冥入冥，從闇入闇。
^m5c我說彼愚癡人持沙門戒亦復如是，謂彼人行伺欲染著至重，濁纏心中，憎嫉無信，懈怠失正念，無正定，惡慧心狂，掉亂諸根，持戒極寬，不修沙門，不增廣行。
^n4^m5d猶無事處燒人殘木，彼火燼者，非無事所用，亦非村邑所用。
^m5e我說彼愚癡人持沙門戒亦復如是，謂彼人行伺欲染著至重，濁纏心中，憎嫉無信，懈怠失正念，無正定，惡慧心狂，掉亂諸根，持戒極寬，不修沙門，不增廣行。」
^m6於是，世尊說此頌曰：愚癡失欲樂，復失沙門義，俱忘失二邊，猶燒殘火燼。
猶如無事處，燒人殘火燼，無事、村不用，人著欲亦然，
猶燒殘火燼，俱忘失二邊。
^n5^m7佛說如是，彼諸比丘聞佛所說，歡喜奉行。
^ck141
（一四一）喻經^n1^m1我聞如是：
^m2一時，佛遊舍衛國，在勝林給孤獨園。
^m3a爾時，世尊告諸比丘：
「若有無量善法可得，彼一切以不放逸為本，不放逸為習，因不放逸生，不放逸為首。
不放逸者，於諸善法為最第一。
^m3b猶作田業，彼一切因地、依地、立地，得作田業。
^m4a如是若有無量善法可得，彼一切以不放逸為本，不放逸為習，因不放逸生，不放逸為首。
不放逸者，於諸善法為最第一。
^n2^m4b猶種子，村及與鬼村，百穀藥木得生長養，彼一切因地、依地、立地，得生長養。
^m5a如是，若有無量善法可得，彼一切以不放逸為本，不放逸為習，因不放逸生，不放逸為首。
不放逸者，於諸善法為最第一。
^m5b猶諸根香，沉香為第一；
猶諸樹香，赤栴檀為第一；猶諸水華，青蓮華為第一；
猶諸陸華，須摩那華為第一；
猶諸獸跡，彼一切悉入象跡中，象跡盡攝，彼象跡者為最第一，謂廣大故。
^n3^m6a如是，若有無量善法可得，彼一切以不放逸為本，不放逸為習，因不放逸生，不放逸為首。
不放逸者，於諸善法為最第一。
^m6b猶諸獸中，彼師子王為最第一；
猶如列陣共鬪戰時，唯要誓為第一；
猶樓觀椽，彼一切皆依承椽梁立，承椽梁、承椽梁皆攝持之，承椽梁者為最第一，謂盡攝故。
^n4^m7a如是，若有無量善法可得，彼一切以不放逸為本，不放逸為習，因不放逸生，不放逸為首。
不放逸者，於諸善法為最第一。
^m7b猶如諸山，須彌山王為第一；
猶如諸泉，大海攝水，大海為第一；
猶諸大身，阿須羅王為第一；
猶諸瞻侍，魔王為第一；猶諸行欲，頂生王為第一；
猶如諸小王，轉輪王為第一；
猶如虛空諸星，宿月殿為第一；猶諸綵衣，白練為第一；
猶諸光明，慧光明為第一；
猶如諸眾，如來弟子眾為第一；猶如諸法，有為及無為，愛盡、無欲、滅盡、涅槃為第一。
^n5^m8a猶諸眾生，無足、二足、四足、多足，色、無色、有想、無想……乃至非有想非無想，如來於彼為極第一，為大為上，為最為勝，為尊為妙。
^m8b猶如因牛有乳，因乳有酪，因酪有生酥，因生酥有熟酥，因熟酥有酥精，酥精為第一，為大為上，為最為勝，為尊為妙。
^n6^m8c如是若有諸眾生，無足、二足、四足、多足，色、無色、有想、無想……乃至非有想非無想，如來於彼為極第一，為大為上，為最為勝，為尊為妙。」
^m9於是，世尊說此頌曰：若有求財物，極好轉增多；稱譽不放逸，事無事慧說。
有不放逸者，必取二俱義，卽此世能獲，後世亦復得；
雄猛觀諸義，慧者必解脫。
^n7^m10佛說如是，彼諸比丘聞佛所說，歡喜奉行。
^ck142
（一四二）雨勢經^n1^m1我聞如是：
^m2一時，佛遊王舍城，在鷲巖山中。
^m3爾時，摩竭陀王未生怨鞞陀提子，與跋耆相憎，常在眷屬數作是說：
「跋耆國人有大如意足，有大威德，有大福祐，有大威神，我當斷滅跋耆人種，破壞跋耆，令跋耆人遭無量厄。」
^m4於是，摩竭陀王未生怨鞞陀提子聞世尊遊王舍城，在鷲巖山中，便告大臣雨勢曰：
「我聞沙門瞿曇遊王舍城，在鷲巖山中。
雨勢！汝往至沙門瞿曇所，汝持我名問訊聖體安快無病，氣力如常耶？當作是語：
『瞿曇！摩竭陀王未生怨鞞陀提子問訊聖體安快無病，氣力如常耶？瞿曇！
摩竭陀王未生怨鞞陀提子與跋耆相憎，常在眷屬數作是說：
跋耆國人有大如意足，有大威德，有大福祐，有大威神，我當斷滅跋耆人種，破壞跋耆，令跋耆人遭無量厄。
沙門瞿曇當何所說？』雨勢！
若沙門瞿曇有所說者，汝善受持。
所以者何？如是之人，終不妄說。」
^n2^m5大臣雨勢受王教已，乘最好乘，與五百乘俱出王舍城，卽便往詣鷲巖山中。
登鷲巖山，下車步進，往詣佛所，便與世尊共相問訊，卻坐一面，白曰：
「瞿曇！摩竭陀王未生怨鞞陀提子問訊聖體安快無病，氣力如常耶？瞿曇！
摩竭陀王未生怨鞞陀提子與跋耆相憎，常在眷屬數作是說：
『跋耆國人有大如意足，有大威德，有大福祐，有大威神，我當斷滅跋耆人種，破壞跋耆，令跋耆人遭無量厄。』
沙門瞿曇當何所說？」
^n3^m6世尊聞已，告曰：「雨勢！我昔曾遊於跋耆國，彼國有寺名遮惒邏。
雨勢！爾時我為跋耆國人說七不衰法，跋耆國人則能受行七不衰法。
雨勢！若跋耆國人行七不衰法而不犯者，跋耆必勝，則為不衰。」
^n4^m7大臣雨勢白世尊曰：「沙門瞿曇略說此事，不廣分別，我等不能得解此義，願沙門瞿曇廣分別說，當令我等得知此義。」
^m8世尊告曰：「雨勢！諦聽！善思念之，我當為汝廣說此義。」
大臣雨勢受教而聽。
^n5^m9a是時，尊者阿難執拂侍佛，世尊迴顧問曰：
「阿難！頗聞跋耆數數集會，多聚集耶？」
^m9b尊者阿難白曰：「世尊！我聞跋耆數數集會，多聚集也！」
^m9c世尊即告大臣雨勢：「若彼跋耆數數集會，多聚集者，跋耆必勝，則為不衰。」
^n6^m10a世尊復問尊者阿難：「頗聞跋耆共俱集會，俱作跋耆事，共俱起耶？」
^m10b尊者阿難白曰：「世尊！我聞跋耆共俱集會，俱作跋耆事，共俱起也！」
^m10c世尊復告大臣雨勢：「若彼跋耆共俱集會，俱作跋耆事，共俱起者，跋耆必勝，則為不衰。」
^n7^m11a世尊復問尊者阿難：「頗聞跋耆未施設者不更施設，本所施設而不改易，舊跋耆法善奉行耶？」
^m11b尊者阿難白曰：「世尊！我聞跋耆未施設者不更施設，本所施設而不改易，舊跋耆法善奉行也！」
^m11c世尊復告大臣雨勢：「若彼跋耆未施設者不更施設，本所施設而不改易，舊跋耆法善奉行者，跋耆必勝，則為不衰。」
^n8^m12a世尊復問尊者阿難：「頗聞跋耆不以力勢而犯他婦、他童女耶？」
^m12b尊者阿難白曰：「世尊！我聞跋耆不以力勢而犯他婦、他童女也！」
^m12c世尊復告大臣雨勢：「若彼跋耆不以力勢而犯他婦、他童女者，跋耆必勝，則為不衰。」
^m13a世尊復問尊者阿難：「頗聞跋耆有名德尊重者，跋耆悉共宗敬、恭奉、供養，於彼聞教則受耶？」
^n9^m13b尊者阿難白曰：「世尊！我聞跋耆有名德尊重者，跋耆悉共宗敬、恭奉、供養，於彼聞教則受。」
^m13c世尊復告大臣雨勢：「若彼跋耆有名德尊重者，跋耆悉共宗敬、恭奉、供養，於彼聞教則受者，跋耆必勝，則為不衰。」
^n10^m14a世尊復問尊者阿難：「頗聞跋耆所有舊寺，跋耆悉共修飾，遵奉、供養、禮事，本之所施常作不廢，本之所為不減損耶？」
^m14b尊者阿難白曰：「世尊！我聞跋耆所有舊寺，跋耆悉共修飾，遵奉、供養、禮事，本之所施常作不廢，本之所為不減損也！」
^n11^m14c世尊復告大臣雨勢：「若彼跋耆所有舊寺，跋耆悉共修飾，遵奉、供養、禮事，本之所施常作不廢，本之所為不減損者，跋耆必勝，則為不衰。」
^m15a世尊復問尊者阿難：「頗聞跋耆悉共擁護諸阿羅訶，極大愛敬，常願未來阿羅訶者而欲令來，既已來者樂恒久住，常使不乏衣被、飲食、床榻、湯藥、諸生活具耶？」
^n12^m15b尊者阿難白曰：「世尊！我聞跋耆悉共擁護諸阿羅訶，極大愛敬，常願未來阿羅訶者而欲令來，既已來者樂恒久住，常使不乏衣被、飲食、床榻、湯藥、諸生活具！」
^n13^m15c世尊復告大臣雨勢：「若彼跋耆悉共擁護諸阿羅訶，極大愛敬，常願未來阿羅訶者而欲令來，既已來者樂恒久住，常使不乏衣被、飲食、床榻、湯藥、諸生活具者，跋耆必勝，則為不衰。
^n14^m16雨勢！跋耆行此七不衰法，諸受持此七不衰法者，跋耆必勝，則為不衰。」
^m17於是，大臣雨勢卽從座起，偏袒著衣，叉手向佛，白曰：
「瞿曇！設彼跋耆成就一不衰法者，摩竭陀王未生怨鞞陀提子不能伏彼，況復具七不衰法耶？瞿曇！
我國事多，請退還歸。」
^n15^m18世尊報曰：「欲去隨意！」
^m19於是，大臣雨勢聞佛所說，則善受持，起繞世尊三匝而去。
^m20大臣雨勢去後不久，於是，世尊迴顧告曰：
「阿難！若有比丘依鷲巖山處處住者，宣令一切盡集講堂，一切集已，便來白我。」
^m21尊者阿難卽受佛教：「唯然，世尊！」
是時，尊者阿難便行宣令，若有比丘依鷲巖山處處住者，今令一切盡集講堂。
一切集已，還詣佛所，稽首作禮，卻住一面，白曰：
「世尊！我已宣令，若有比丘依鷲巖山處處住者，悉令一切盡集講堂。
今皆已集，唯願世尊自知其時！」
^n16^m22於是，世尊將尊者阿難往詣講堂，於比丘眾前敷座而坐，告諸比丘：
「今為汝說七不衰法，汝等諦聽！善思念之。」
^m23時，諸比丘白曰：「唯然。」
^m24佛言：「云何為七？
若比丘數數集會，多聚集者，比丘必勝，則法不衰。
若比丘共齊集會，俱作眾事，共俱起者，比丘必勝，則法不衰。
若比丘未施設事不更施設，本所施設而不改易，我所說戒善奉行者，比丘必勝，則法不衰。
若比丘此未來有愛喜欲共俱，愛樂彼彼有起不隨者，比丘必勝，則法不衰。
若比丘有長老上尊俱學梵行，比丘悉共宗敬、恭奉、供養，於彼聞教則受者，比丘必勝，則法不衰。
若比丘有無事處山林高巖，閑居靜處，寂無音聲，遠離，無惡，無有人民，隨順宴坐，樂住不離者，比丘必勝，則法不衰。
若比丘悉共擁護諸梵行者，至重愛敬，常願未來諸梵行者而欲令來，既已來者樂恒久住，常使不乏衣被、飲食、床榻、湯藥、諸生活具者，比丘必勝，則法不衰。
若比丘行此七不衰法，受持不犯者，比丘必勝，則法不衰。」
^n17^m25於是，世尊復告諸比丘曰：
「我為汝等更說七不衰法，汝等諦聽！善思念之。」
^m26時，諸比丘白曰：「唯然。」
^m27佛言：「云何為七？
若比丘尊師，恭敬、極重供養、奉事者，比丘必勝，則法不衰。
若比丘法、眾、戒、不放逸、供給、定，恭敬、極重供養、奉事者，比丘必勝，則法不衰。
若比丘行此七不衰法，受持不犯者，比丘必勝，則法不衰。」
^n18^m28世尊復告諸比丘曰：「我為汝等更說七不衰法，汝等諦聽！善思念之。」
^m29時，諸比丘白曰：「唯然。」
^m30佛言：「云何為七？
若比丘不行於業，不樂於業，不習業者，比丘必勝，則法不衰。
不行譁說，不樂譁說，不習譁說者；
不行聚會，不樂聚會，不習聚會者；
不行雜合，不樂雜合，不習雜合者；
不行睡眠，不樂睡眠，不習睡眠者；
不為利，不為譽，不為他人行梵行者；
不為暫爾，不為德勝，於其中間捨方便，令德勝者，比丘必勝，則法不衰。
若比丘行此七不衰法，受持不犯者，比丘必勝，則法不衰。」
^n19^m31世尊復告諸比丘曰：「我為汝等更說七不衰法，汝等諦聽！善思念之。」
^m32時，諸比丘白曰：「唯然。」
^m33佛言：「云何為七？
若比丘成就信財、戒財、慚財、愧財、博聞財、施財，成就慧財者，比丘必勝，則法不衰。
若比丘行此七不衰法，受持不犯者，比丘必勝，則法不衰。」
^n20^m34世尊復告諸比丘曰：「我為汝等更說七不衰法，汝等諦聽！善思念之。」
^m35時，諸比丘白曰：「唯然。」
^m36佛言：「云何為七？
若比丘成就信力、精進力、慚力、愧力、念力、定力，成就慧力者，比丘必勝，則法不衰。
若比丘行此七不衰法，受持不犯者，比丘必勝，則法不衰。」
^n21^m37世尊復告諸比丘曰：「我為汝等更說七不衰法，汝等諦聽！善思念之。」
^m38時，諸比丘白曰：「唯然。」
^m39佛言：「云何為七？
若比丘修念覺支，依捨離、依無欲、依滅盡，趣向出要，擇法、精進、喜、息、定，修捨覺支，依捨離、依無欲、依滅盡，趣向出要者，比丘必勝，則法不衰。
若比丘行此七不衰法，受持不犯者，比丘必勝，則法不衰。」
^n22^m40世尊復告諸比丘曰：「我為汝等更說七不衰法，汝等諦聽！善思念之。」
^m41時，諸比丘白曰：「唯然。」
^m42佛言：「云何為七？
若比丘應與面前律與面前律，應與憶律與憶律，應與不癡律與不癡律，應與自發露與自發露，應與居與居，應與展轉與展轉，眾中起諍，當以如棄糞掃止諍法止之者，比丘必勝，則法不衰。
若比丘行此七不衰法，受持不犯者，比丘必勝，則法不衰。」
^n23^m43世尊復告諸比丘曰：「今為汝等說六慰勞法，汝等諦聽！善思念之。」
^m44時，諸比丘白曰：「唯然。」
^m45佛言：「云何為六？
1以慈身業向諸梵行，是慰勞法，愛法樂法，令愛令重，令奉令敬，令修令攝，得沙門，得一心，得精進，得涅槃。
2-3如是慈口業、慈意業。
4若有法利，如法得利，自所飯食，至在鉢中。
如是利分，布施諸梵行，是慰勞法，愛法樂法，令愛令重，令奉令敬，令修令攝，得沙門，得一心，得精進，得涅槃。
5若有戒不缺、不穿、無穢、無黑，如地不隨他，聖所稱譽，具善受持。
如是戒分，布施諸梵行，是慰勞法，愛法樂法，令愛令重，令奉令敬，令修令攝，得沙門，得一心，得精進，得涅槃。
6若有見是聖出要，明了深達，能正盡苦。
如是見分，布施諸梵行，是慰勞法，愛法樂法，令愛令重，令奉令敬，令修令攝，得沙門，得一心，得精進，得涅槃。
我向所言六慰勞法者，因此故說。」
^n24^m46佛說如是，彼諸比丘聞佛所說，歡喜奉行。
^ck143
（一四三）傷歌邏經^n1^m1我聞如是：
^m2一時，佛遊舍衛國，在勝林給孤獨園。
^m3爾時，傷歌邏摩納中後彷徉，往詣佛所，共相問訊，卻坐一面，白曰：
「瞿曇！我欲有所問，聽乃敢陳。」
^m4世尊告曰：「摩納！若有疑者，恣汝所問。」
^m5傷歌邏摩納卽便問曰：「瞿曇！梵志如法行乞財物，或自作齋，或教作齋。
瞿曇！若自作齋，教作齋者，彼一切行無量福跡，以因齋故。
沙門瞿曇弟子隨族剃除鬚髮，著袈裟衣，至信、捨家、無家、學道，自調御，自息止，自滅訖，如是沙門瞿曇弟子隨族行一福跡，不行無量福跡，因學道故。」
^n2^m6a爾時，尊者阿難執拂侍佛。
於是，尊者阿難問曰：
「摩納！此二道跡，何者最上、最妙、最勝耶？」
^m6b傷歌邏摩納語曰：「阿難！沙門瞿曇及阿難我俱恭敬、尊重、奉祠。」
^m7a尊者阿難復語曰：「摩納！我不問汝恭敬、尊重、奉祠誰，我但問汝此二道跡，何者最上、最妙、最勝耶？」
尊者阿難至再三問曰：「摩納！
此二道跡，何者最上、最妙、最勝耶？」
^n3^m7b傷歌邏摩納亦再三語曰：
「阿難！沙門瞿曇及阿難我俱恭敬、尊重、奉祠。」
^m8尊者阿難復語曰：「摩納！我不問汝恭敬、尊重、奉祠誰，我但問汝此二道跡，何者最上、最妙、最勝耶？」
^m9於是，世尊便作是念：此傷歌邏摩納為阿難所屈，我寧可救彼。
世尊知已，告曰：「摩納！
昔日王及羣臣普集大會，共論何事？
以何事故共集會耶？」
^m10傷歌邏摩納答曰：「瞿曇！昔日王及羣臣普集大會，共論如此事：
『何因何緣，昔沙門瞿曇施設少戒，然諸比丘多得道者？
何因何緣，今沙門瞿曇施設多戒，然諸比丘少得道耶？』
瞿曇！昔日王及羣臣普集大會，共論此事，以此事故共集會耳！」
^n4^m11爾時，世尊告曰：「摩納！我今問汝，隨所解答。
於意云何？若使有一沙門梵志自行如是道、如是跡，行此道、行此跡已，諸漏已盡，得無漏，心解脫、慧解脫，自知自覺，自作證成就遊：
生已盡，梵行已立，所作已辦，不更受有，知如真。
彼為他說：『我自行如是道、如是跡，行此道、行此跡已，諸漏已盡，得無漏，心解脫、慧解脫，自知自覺，自作證成就遊：
生已盡，梵行已立，所作已辦，不更受有，知如真。
汝等共來亦自行如是道、如是跡，行此道、行此跡已，諸漏已盡，得無漏，心解脫、慧解脫，自知自覺，自作證成就遊：
生已盡，梵行已立，所作已辦，不更受有，知如真。』
彼亦自行如是道、如是跡，行此道、行此跡已，諸漏已盡，得無漏，心解脫、慧解脫，自知自覺，自作證成就遊：
生已盡，梵行已立，所作已辦，不更受有，知如真。
彼為他說，他為他說，如是展轉無量百千，於摩納意云何？
我弟子隨族剃除鬚髮，著袈裟衣，至信、捨家、無家、學道，行一福跡，不行無量福跡，因學道故耶？」
^m12傷歌邏摩納答曰：「瞿曇！如我解沙門瞿曇所說義，彼沙門瞿曇弟子隨族剃除鬚髮，著袈裟衣，至信、捨家、無家、學道、行無量福跡，不行一福跡，因學道故。」
^n5^m13世尊復告傷歌邏曰：「有三示現，如意足示現、占念示現、教訓示現。
^m14a摩納！云何如意足示現？
有一沙門梵志，有大如意足，有大威德，有大福祐，有大威神。
於如意足心得自在，行無量如意足之功德，謂分一為眾，合眾為一，一則住一，有知有見，不礙石壁，猶如行空，沒地如水，履水如地，結跏趺坐，上昇虛空，猶如鳥翔。
今此日月有大如意足，有大威德，有大福祐，有大威神，以手捫摸，身至梵天。
摩納！是謂如意足示現。
^n6^m14b摩納！云何占念示現？有一沙門梵志，以他相占他意，有是意、如是意、實有是意；
無量占不少占，彼一切真諦而無有虛設。
不以他相占他意者，但以聞天聲及非人聲而占他意，有是意、如是意、實有是意；
無量占不少占，彼一切真諦而無有虛設。
不以他相占他意，亦不聞天聲及非人聲占他意者，但以他念、他思、他說，聞聲已，占他意，有是意、如是意、實有是意；
無量占不少占，彼一切真諦而無有虛設。
不以他相占他意，亦不以聞天聲及非人聲占他意，亦不以他念、他思、他說，聞聲已，占他意者，但以見他入無覺無觀定，見已，作是念：
如此賢者不念不思，如意所願。
彼賢者從此定寤，如是念，彼從此定寤即如是如是念。
彼亦占過去，亦占未來，亦占現在，久所作、久所說，亦占安靜處、住安靜處，亦占至心、心所有法。
摩納！是謂占念示現。
^n7^m14c摩納！云何教訓示現？有一沙門梵志自行如是道、如是跡，行此道、行此跡已，諸漏已盡，得無漏，心解脫、慧解脫，自知自覺，自作證成就遊：
生已盡，梵行已立，所作已辦，不更受有，知如真。
彼為他說：『我自行如是道、如是跡，行此道、行此跡已，諸漏已盡，得無漏，心解脫、慧解脫，自知自覺，自作證成就遊：
生已盡，梵行已立，所作已辦，不更受有，知如真。
汝等共來，亦自行如是道、如是跡，行此道、行此跡已，諸漏已盡，得無漏，心解脫、慧解脫，自知自覺，自作證成就遊：
生已盡，梵行已立，所作已辦，不更受有，知如真。』
彼亦自行如是道、如是跡，行此道、行此跡已，諸漏已盡，得無漏，心解脫、慧解脫，自知自覺，自作證成就遊：
生已盡，梵行已立，所作已辦，不更受有，知如真。
彼為他說，他為他說，如是展轉無量百千。
摩納！是謂教訓示現。
此三示現，何者示現最上、最妙、最勝耶？」
^m15傷歌邏摩納答曰：「瞿曇！若有沙門、梵志有大如意足，有大威德，有大福祐，有大威神，於如意足心得自在，……乃及身至梵天者，瞿曇！
此自作自有，自受其報。
瞿曇！於諸示現，此示現大法。
瞿曇！若有沙門、梵志以他相占他意，……乃至占心、心所有法者，瞿曇！
此亦自作自有，自受其報。
瞿曇！於諸示現，此亦示現大法。
瞿曇！若有沙門、梵志自行如是道、如是跡，行此道、行此跡已，諸漏已盡，得無漏，心解脫、慧解脫，自知自覺，自作證成就遊：
生已盡，梵行已立，所作已辦，不更受有，知如真。
彼為他說，他為他說，如是展轉無量百千者。
瞿曇！於三示現，此示現最上、最妙、最勝。」
^n8^m16世尊復問傷歌邏曰：「於三示現，稱歎何示現？」
^m17傷歌邏摩納答曰：「瞿曇！於三示現，我稱說沙門瞿曇。
所以者何？沙門瞿曇有大如意足，有大威德，有大福祐，有大威神，心得自在，……乃及身至梵天；
沙門瞿曇以他相占他意，……乃至占心、心所有法。
沙門瞿曇示現如是道、如是跡，行此道、行此跡已，諸漏已盡，得無漏，心解脫、慧解脫，自知自覺，自作證成就遊：
生已盡，梵行已立，所作已辦，不更受有，知如真。
沙門瞿曇為他說，他為他說，如是展轉無量百千，瞿曇！
是故於三示現，我稱歎沙門瞿曇。」
^n9^m18於是，世尊告曰：「摩納！汝善達此論。所以者何？
我有大如意足，有大威德，有大福祐，有大威神，於如意足心得自在，……乃及身至梵天。
摩納！我以他相占他意，……乃至占心、心所有法。
摩納！我自行如是道、如是跡，行此道、行此跡已，諸漏已盡，得無漏，心解脫、慧解脫，自知自覺，自作證成就遊：
生已盡，梵行已立，所作已辦，不更受有，知如真。
我為他說，他為他說，如是展轉無量百千。
摩納！是故汝善達此論，汝當如是善受善持。
所以者何？此所說義，應當如是。」
^n10^m19於是，傷歌邏摩納白曰：
「世尊！我已知。善逝！我已解。
世尊！我今自歸於佛、法及比丘眾，唯願世尊受我為優婆塞！
從今日始，終身自歸，乃至命盡。」
^m20佛說如是，傷歌邏摩納、尊者阿難及諸比丘聞佛所說，歡喜奉行。
^ck144
（一四四）算數目揵連經^n1^m1我聞如是：
^m2一時，佛遊舍衛國，在東園鹿子母堂。
^m3爾時，算數梵志目揵連中後彷徉，往詣佛所，共相問訊，卻坐一面，白曰：
「瞿曇！我欲有所問，聽乃敢陳。」
^m4世尊告曰：
「目揵連！恣汝所問，莫自疑難。」
^n2^m5算數目揵連則便問曰：
「瞿曇！此鹿子母堂漸次第作，轉後成訖。
瞿曇！此鹿子母堂撜梯，初昇一橙，後二、三、四。
瞿曇！如是此鹿子母堂漸次第上。
瞿曇！此御象者，亦漸次第調御成訖，謂因鉤故。
瞿曇！此御馬者，亦漸次第調御成訖，謂因䩙故。
瞿曇！此剎利亦漸次第至成就訖，謂因捉弓箭故。
瞿曇！此諸梵志亦漸次第至成就訖，謂因學經書故。
瞿曇！我等學算數，以算數存命，亦漸次第至成就訖。
若有弟子，或男或女，始教一一數，二、二、三、三、十、百、千、萬，次第至上。
瞿曇！如是我等學算數，以算數存命，漸次第至成訖。
沙門瞿曇！此法、律中，云何漸次第作至成就訖？」
^n3^m6世尊告曰：
「目揵連！若有正說漸次第作，乃至成訖，目揵連！我法、律中謂正說。
所以者何？目揵連！我於此法、律漸次第作至成就訖。
^m7目揵連！
若年少比丘初來學道，始入法、律者，如來先教：
『比丘！汝來身護命清淨，口、意護命清淨。』
^n4^m8目揵連！
若比丘身護命清淨，口、意護命清淨者，如來復上教：
『比丘！汝來觀內身如身，至觀覺、心、法如法。』
^m9目揵連！
若比丘觀內身如身，至觀覺、心、法如法者，如來復上教：
『比丘！汝來觀內身如身，莫念欲相應念，至觀覺、心、法如法，莫念非法相應念。』
^n5^m10目揵連！若比丘觀內身如身，不念欲相應念，至觀覺、心、法如法，不念非法相應念者，如來復上教：
『比丘！汝來守護諸根，常念閉塞，念欲明達，守護念心而得成就，恒起正知。
若眼見色，然不受相，亦不味色；謂忿諍故，守護眼根。
心中不生貪伺、憂慼、惡不善法；趣向彼故，守護眼根。
如是耳、鼻、舌、身，若意知法，然不受相，亦不味法；
謂忿諍故，守護意根。
心中不生貪伺、憂慼、惡不善法；趣向彼故，守護意根。』
^n6^m11目揵連！若比丘守護諸根，常念閉塞，念欲明達，守護念心而得成就，恒起正知。
若眼見色，然不受相，亦不味色；謂忿諍故，守護眼根。
心中不生貪伺、憂慼、惡不善法；趣向彼故，守護眼根。
如是耳、鼻、舌、身，若意知法，然不受相，亦不味法；
謂忿諍故，守護意根。
心中不生貪伺、憂慼、惡不善法；
趣向彼故，守護意根者，如來復上教：
『比丘！汝來正知出入，善觀分別，屈伸低仰，儀容庠序，善著僧伽梨及諸衣鉢，行住坐臥、眠寤語默，皆正知之。』
^n7^m12目揵連！若比丘正知出入，善觀分別，屈伸低仰，儀容庠序，善著僧伽梨及諸衣鉢，行住坐臥、眠寤語默，皆正知者，如來復上教：
『比丘！汝來獨住遠離，在無事處，或至樹下空安靜處、山巖石室、露地穰積，或至林中，或住在塚間。
汝已在無事處，或至樹下空安靜處，敷尼師檀，結跏趺坐，正身正願，反念不向。
斷除貪伺，心無有諍。見他財物、諸生活具，莫起貪伺，欲令我得。汝於貪伺淨除其心。
如是瞋恚、睡眠、掉悔、斷疑、度惑，於諸善法無有猶豫，汝於疑惑淨除其心。
汝斷此五蓋、心穢、慧羸，離欲、離惡不善之法，……至得第四禪成就遊。』
^n8^m13目揵連！若比丘離欲、離惡不善之法，……至得第四禪成就遊者，目揵連！
如來為諸年少比丘多有所益，謂訓誨教訶。
目揵連！若有比丘、長老、上尊、舊學梵行，如來復上教，謂究竟訖一切漏盡。」
^n9^m14算數目揵連卽復問曰：「沙門瞿曇！一切弟子如是訓誨，如是教訶，盡得究竟智必涅槃耶？」
^m15世尊答曰：「目揵連！不一向得，或有得者，或不得者。」
^m16算數目揵連復更問曰：「瞿曇！此中何因何緣？
有涅槃、有涅槃道，沙門瞿曇現在導師，或有比丘如是訓誨，如是教訶，得究竟涅槃，或復不得耶？」
^n10^m17世尊告曰：「目揵連！我還問汝，隨所解答。
目揵連！於意云何？汝知王舍城處，諳彼道耶？」
^m18算數目揵連答曰：「唯然，我知王舍城處，亦諳彼道。」
^m19a世尊問曰：「目揵連！若有人來欲見彼王，至王舍城，其人問汝：
『我欲見王，至王舍城。
算數目揵連知王舍城處，諳彼道徑，可示語我耶？』
汝告彼人曰：『從此東行至彼某村，從某村去當至某邑，如是展轉至王舍城。
若王舍城外有好園林，其地平正，樓觀浴池，若干華樹，狹長流河，又有清泉盡見盡知。』
彼人聞汝語，受汝教已，從此東行，須臾不久，便捨正道，從惡道還；
若王舍城外有好園林，其地平正，樓觀浴池，若干華樹，狹長流河，又有清泉，彼盡不見，亦不知也。
^n11^m19b復有人來欲見彼王，至王舍城，其人問汝：
『我欲見王，至王舍城。
算數目揵連知王舍城處，諳彼道徑，可示語我耶？』
汝告彼人曰：『從此東行至彼某村，從某村去當至某邑，如是展轉至王舍城。
若王舍城外有好園林，其地平正，樓觀浴池，若干華樹，狹長流河，又有清泉盡見盡知。』
彼人聞汝語，受汝教已，卽從此東行至彼某村，從某村去得至某邑，如是展轉至王舍城；
若王舍城外有好園林，其地平正，樓觀浴池，若干華樹，狹長流河，又有清泉，盡見盡知。
^n12^m20目揵連！此中何因何緣，有彼王舍城，有王舍城道，汝現在導師，彼第一人隨受汝教，於後不久，捨平正道，從惡道還；
若王舍城外有好園林，其地平正，樓觀浴池，若干華樹，狹長流河，又有清泉，彼盡不見，亦不知耶？
彼第二人隨受汝教，從平正道展轉得至於王舍城；
若王舍城外有好園林，其地平正，樓觀浴池，若干華樹，狹長流河，又有清泉，彼盡見盡知耶？」
^m21算數目揵連答曰：「瞿曇！我都無事。有彼王舍城，有王舍城道，我現在導師，彼第一人不隨我教，捨平正道，從惡道還；
若王舍城外有好園林，其地平正，樓觀浴池，若干華樹，狹長流河，又有清泉，彼盡不見，亦不知耳！
彼第二人隨順我教，從平正道展轉得至於王舍城；
若王舍城外有好園林，其地平正，樓觀浴池，若干華樹，狹長流河，又有清泉，彼盡見盡知耳！」
^n13^m22世尊告曰：「如是，目揵連！我亦無事。
有彼涅槃、有涅槃道，我為導師，為諸比丘如是訓誨，如是教訶，得究竟涅槃，或有不得。
目揵連！但各自隨比丘所行，爾時世尊便記彼行，謂究竟漏盡耳。」
^n14^m23算數目揵連白曰：「瞿曇！我已知。瞿曇！我已解。
瞿曇！猶如良地有娑羅林，彼中有守娑羅林人，明健不懈，諸娑羅根以時鋤掘，平高填下，糞沃溉灌，不失其時。
若其邊有穢惡草生，盡拔棄之；
若有橫曲不調直者，盡㓢治之。
若有極好中直樹者，便權養護，隨時鋤掘，糞沃溉灌，不失其時，如是良地娑羅樹林轉茂盛好。
^n15^m24a瞿曇！如是有人諛諂、欺誑、極不庶幾無信、懈怠、無念、無定、惡慧、心狂、諸根掉亂，持戒寬緩，不廣修沙門，瞿曇！如是之人不能共事。
所以者何？瞿曇！如是人者，穢汙梵行。
^n16^m24b瞿曇！若復有人不有諛諂，亦不欺誑，庶幾有信，精進不懈，有念、有定，亦有智慧，極恭敬戒，廣修沙門，瞿曇！
如是之人，能共事也。
所以者何？瞿曇！如是人者，清淨梵行。
^n17^m25a瞿曇！猶諸根香，沈香為第一。
所以者何？瞿曇！彼沈香者，於諸根香為最上故。
^m25b瞿曇！猶諸娑羅樹香，赤栴檀為第一。
所以者何？瞿曇！赤栴檀者於諸娑羅樹香為最上故。
^m25c瞿曇！猶諸水華，青蓮華為第一。
所以者何？瞿曇！青蓮華者於諸水華為最上故。
^n18^m25d瞿曇！猶諸陸華，修摩那花為第一。
所以者何？瞿曇！修摩那花者於諸陸花為最上故。
^m25e瞿曇！猶如世中諸有論士，沙門瞿曇為最第一。
所以者何？沙門瞿曇論士能伏一切外道異學故。
^m26世尊！我今自歸於佛、法及比丘眾，唯願世尊受我為優婆塞！
從今日始，終身自歸，乃至命盡。」
^n19^m27佛說如是，算數目揵連及諸比丘聞佛所說，歡喜奉行。
^ck145
（一四五）瞿默目揵連經^n1^m1我聞如是：
^m2一時，佛般涅槃後不久，尊者阿難遊王舍城。
^m3爾時，摩竭陀大臣雨勢治王舍城，為防跋耆故，於是，摩竭陀大臣雨勢遣瞿默目揵連田作人，往至竹林迦蘭哆園。
^m4爾時，尊者阿難過夜平旦，著衣持鉢，為乞食故，入王舍城。
於是，尊者阿難作是念：
且置王舍城乞食，我寧可往詣瞿默目揵連田作人所。
於是，尊者阿難往詣瞿默目揵連田作人所。
^n2^m5梵志瞿默目揵連遙見尊者阿難來，卽從座起，偏袒著衣，叉手向尊者阿難，白曰：
「善來，阿難！久不來此，可坐此座。」
尊者阿難卽坐彼座。
^m6梵志瞿默目揵連與尊者阿難共相問訊，卻坐一面，白曰：
「阿難！欲有所問，聽我問耶？」
^n3^m7尊者阿難報曰：
「目揵連！汝便可問，我聞當思。」
^m8則便問曰：
「阿難！頗有一比丘與沙門瞿曇等耶？」
^m9尊者阿難與梵志瞿默目揵連共論此事時，爾時，摩竭陀大臣雨勢慰勞田作人，往詣梵志瞿默目揵連田作人所。
^n4^m10摩竭陀大臣雨勢遙見尊者阿難坐在梵志瞿默目揵連田作人中，往詣尊者阿難所，共相問訊，卻坐一面，問曰：
「阿難！與梵志瞿默目揵連共論何事？
以何事故共會此耶？」
^m11尊者阿難答曰：「雨勢！梵志瞿默目揵連問我：
『阿難！頗有一比丘與沙門瞿曇等耶？』」
^n5^m12摩竭陀大臣雨勢復問曰：
「阿難！云何答彼？」
^m13尊者阿難答曰：「雨勢！都無一比丘與世尊等等。」
^m14摩竭陀大臣雨勢復問曰：
「唯然，阿難！無一比丘與世尊等等。
頗有一比丘為沙門瞿曇在時所立：
此比丘我般涅槃後，為諸比丘所依，謂令汝等今所依耶？」
^m15尊者阿難答曰：「雨勢！都無一比丘為世尊所知、見，如來、無所著、等正覺在時所立：
此比丘我般涅槃後，為諸比丘所依，謂令我等今所依者。」
^m16摩竭陀大臣雨勢復問曰：
「阿難！唯然，無一比丘與沙門瞿曇等等，亦無一比丘為沙門瞿曇在時所立：
此比丘我般涅槃後，為諸比丘所依，謂今汝等今所依者。
頗有一比丘與眾共和集拜：
此比丘世尊般涅槃後，為諸比丘所依，謂令汝等今所依耶？」
^m17尊者阿難答曰：「雨勢！亦無一比丘與眾共和集拜：
此比丘世尊般涅槃後，為諸比丘所依，謂令我等今所依者。」
^m18摩竭陀大臣雨勢復問曰：
「阿難！唯然，無一比丘與沙門瞿曇等等，亦無一比丘為沙門瞿曇在時所立：
此比丘我般涅槃後，為諸比丘所依，謂令汝等今所依者。
亦無一比丘與眾共和集拜：
此比丘世尊般涅槃後，為諸比丘所依，謂令汝等今所依者。
阿難！若爾者，汝等無所依，共和合、不諍、安隱，同一一教，合一水乳，快樂遊行，如沙門瞿曇在時耶？」
^n6^m19尊者阿難告曰：「雨勢！汝莫作是說，言我等無所依。
所以者何？我等有所依耳。」
^m20摩竭陀大臣雨勢白曰：「阿難！前後所說何不相應？阿難向如是說：
『無一比丘與世尊等等，亦無一比丘為世尊所知、見，如來、無所著、等正覺在時所立：
此比丘我般涅槃後，為諸比丘所依，謂令我等今所依者。
亦無一比丘與眾共和集拜：
此比丘世尊般涅槃後，為諸比丘所依，謂令我等今所依者。』
阿難！何因何緣，今說我有所依耶？」
^m21尊者阿難答曰：「雨勢！我等不依於人而依於法。
雨勢！我等若依村邑遊行，十五日說從解脫時，集坐一處，若有比丘知法者，我等請彼比丘為我等說法。
若彼眾清淨者，我等一切歡喜奉行彼比丘所說，若彼眾不清淨者，隨法所說，我等教作是。」
^n7^m22摩竭陀大臣雨勢白曰：「阿難！非汝等教作是，但法教作是。
阿難！如是少法、多法可得久住者。
如是阿難等共和合、不諍、安隱，同一一教，合一水乳，快樂遊行，如沙門瞿曇在時。」
^n8^m23摩竭陀大臣雨勢復問曰：
「阿難！頗有可尊敬耶？」
^m24尊者阿難答曰：「雨勢！有可尊敬。」
^m25雨勢白曰：「阿難！前後所說何不相應？阿難向如是說：
『無一比丘與世尊共等等，亦無一比丘為世尊在時所立：
此比丘我般涅槃後，為諸比丘所依，謂令我等今所依者。
亦無一比丘與眾共和集拜：
此比丘世尊般涅槃後，為諸比丘所依，謂令我等今所依者。』
阿難！汝何因何緣，今說有可尊敬耶？」
^m26尊者阿難答曰：「雨勢！世尊知、見、如來、無所著、等正覺說有十法而可尊敬。
我等若見比丘有此十法者，則共愛敬、尊重、供養、宗奉，禮事於彼比丘。云何為十？
^n9^m27a雨勢！比丘修習禁戒，守護從解脫，又復善攝威儀禮節，見纎芥罪，常懷畏怖，受持學戒。
雨勢！我等若見比丘極行增上戒者，則共愛敬、尊重、供養、宗奉，禮事於彼比丘。
^n10^m27b復次，雨勢！比丘廣學多聞，守持不忘，積聚博聞，所謂法者，初妙、中妙、竟亦妙，有義有文，具足清淨，顯現梵行，如是諸法廣學，多聞誦習至千，意所惟觀，明見深達。
雨勢！我等若見比丘極多聞者，則共愛敬、尊重、供養、宗奉，禮事於彼比丘。
^n11^m27c復次，雨勢！比丘作善知識，作善朋友，作善伴黨。
雨勢！我等若見比丘極善知識者，則共愛敬、尊重、供養、宗奉，禮事於彼比丘。
^m27d復次，雨勢！比丘樂住遠離，成就二遠離，身及心也。
雨勢！我等若見比丘極樂住遠離者，則共愛敬、尊重、供養、宗奉，禮事於彼比丘。
^n12^m27e復次，雨勢！比丘樂於燕坐，內行正止，亦不離伺，成就於觀，增長空行。
雨勢！我等若見比丘極樂燕坐者，則共愛敬、尊重、供養、宗奉，禮事於彼比丘。
^m27f復次，雨勢！比丘知足，衣取覆形，食取充軀，隨所遊至，與衣鉢俱，行無顧戀，猶如鷹鳥，與兩翅俱，飛翔空中。
如是比丘知足，衣取覆形，食取充軀，隨所遊至，與衣鉢俱，行無顧戀。
雨勢！我等若見比丘極知足者，則共愛敬、尊重、供養、宗奉，禮事於彼比丘。
^n13^m27g復次，雨勢！比丘常行於念，成就正念，久所曾習，久所曾聞，恒憶不忘。
雨勢！我等若見比丘極有正念者，則共愛敬、尊重、供養、宗奉，禮事於彼比丘。
^m27h復次，雨勢！比丘常行精進，斷惡不善，修諸善法，恒自起意，專一堅固，為諸善本，不捨方便。
雨勢！我等若見比丘極精勤者，則共愛敬、尊重、供養、宗奉，禮事於彼比丘。
^n14^m27i復次，雨勢！比丘修行智慧，觀興衰法，得如此智，聖慧明達，分別曉了，以正盡苦。
雨勢！我等若見比丘極行慧者，則共愛敬、尊重、供養、宗奉，禮事於彼比丘。
^n15^m27j復次，雨勢！比丘諸漏已盡，而得無漏，心解脫、慧解脫，自知自覺，自作證成就遊：
生已盡，梵行已立，所作已辦，不更受有，知如真。
雨勢！我等若見比丘諸漏盡者，則共愛敬、尊重、供養、宗奉，禮事於彼比丘。
^n16^m28雨勢！世尊知見，如來、無所著、等正覺說此十法而可尊敬。
雨勢！我等若見比丘行此十法者，則共愛敬、尊重、供養、宗奉，禮事於彼比丘。
於是，彼大眾放高大音聲：
『可修直道，非不可修。
若修直道，非不可修者，隨世中阿羅訶愛敬、尊重、供養、禮事。
若諸尊可修直道而能修者，是故世中阿羅訶愛敬、尊重、供養、禮事。』」
^n17^m28於是，摩竭陀大臣雨勢及其眷屬問曰：
「阿難！今遊何處？」
^m30尊者阿難答曰：「我今遊行此王舍城竹林迦蘭哆園。」
^m31「阿難！竹林迦蘭哆園至可愛樂，整頓可喜，晝不喧鬧，夜則靜寂，無有蚊虻，亦無蠅蚤，不寒不熱。
阿難！樂住竹林迦蘭哆園耶？」
^m32尊者阿難答曰：「如是，雨勢！如是，雨勢！
竹林迦蘭哆園至可愛樂，整頓可喜，晝不喧鬧，夜則靜寂，無有蚊虻，亦無蠅蚤，不寒不熱。
雨勢！我樂住竹林迦蘭哆園中。所以者何？以世尊擁護故。」
^n18^m33是時，婆難大將在彼眾中，婆難大將白曰：
「如是，雨勢！如是，雨勢！
竹林迦蘭哆園至可愛樂，整頓可喜，晝不喧鬧，夜則靜寂，無有蚊虻，亦無蠅蚤，不寒不熱，彼尊者樂住竹林迦蘭哆園。
所以者何。此尊者行伺、樂伺故。」
^n19^m34摩竭陀大臣雨勢聞已，語曰：
「婆難大將！沙門瞿曇昔時遊行金鞞羅樂園中。
婆難大將！爾時我數往詣彼，見沙門瞿曇。
所以者何？沙門瞿曇行伺、樂伺，稱歎一切伺。」
^n20^m35尊者阿難聞已，告曰：「雨勢！莫作是說：沙門瞿曇稱說一切伺。
所以者何？世尊或稱說伺，或不稱說。」
^m36摩竭陀大臣雨勢復問曰：
「阿難！沙門瞿曇不稱說伺，不稱說何等伺？」
^m37a尊者阿難答曰：「雨勢！或有一貪欲所纏而起貪欲，不知出要如真，彼為貪欲所障礙故，伺、增伺而重伺。
雨勢！是謂第一伺，世尊不稱說。
^n21^m37b復次，雨勢！或有一瞋恚所纏而起瞋恚，不知出要如真，彼為瞋恚所障礙故，伺、增伺而重伺。
雨勢！是謂第二伺，世尊不稱說。
^m37c復次，雨勢！睡眠所纏而起睡眠，不知出要如真，彼為睡眠所障礙故，伺、增伺而重伺。
雨勢！是謂第三伺，世尊不稱說。
^n22^m37d復次，雨勢！疑惑所纏而起疑惑，不知出要如真，彼為疑惑所障礙故，伺、增伺而重伺。
雨勢！是謂第四伺，世尊不稱說。雨勢！
世尊不稱說此四伺。」
^m38摩竭陀大臣雨勢白曰：「阿難！此四伺可憎可憎處，沙門瞿曇不稱說。
所以者何？正盡覺故。」
^n23^m39摩竭陀大臣雨勢復問曰：
「阿難！何等伺沙門瞿曇所稱說？」
^m40尊者阿難答曰：「雨勢！比丘者，離欲、離惡不善之法，……至得第四禪成就遊。
雨勢！世尊稱說此四伺。」
^m41摩竭陀大臣雨勢白曰：「阿難！此四伺可稱可稱處，沙門瞿曇所稱。
所以者何？以正盡覺故。阿難！我事煩猥，請退還歸。」
^n24^m42尊者阿難告曰：「欲還隨意。」
^m43於是，摩竭陀大臣雨勢聞尊者阿難所說，善受善持，卽從座起，繞尊者阿難三匝而去。
^m44是時，梵志瞿默目揵連於摩竭陀大臣雨勢去後不久，白曰：
「阿難！我所問事，都不答耶？」
^m45尊者阿難告曰：「目揵連！我實不答。」
^m46梵志瞿默目揵連白曰：「阿難！我更有所問，聽我問耶？」
^m47尊者阿難答曰：「目揵連！汝便可問，我聞當思。」
^n25^m48梵志瞿默目揵連卽問曰：
「阿難！若如來、無所著、等正覺解脫及慧解脫、阿羅訶解脫，此三解脫有何差別？有何勝如？」
^m49尊者阿難答曰：「目揵連！若如來、無所著、等正覺解脫及慧解脫、阿羅訶解脫，此三解脫無有差別，亦無勝如。」
^n26^m50梵志瞿默目揵連白曰：「阿難！可在此食。」
尊者阿難默然而受。
^m51梵志瞿默目揵連知默然受已，卽從座起，自行澡水，極美淨妙，種種豐饒食噉含消，自手斟酌，極令飽滿。
食訖舉器，行澡水竟，取一小床，別坐聽法。
^m52尊者阿難為彼說法，勸發渴仰，成就歡喜。
無量方便為彼說法，勸發渴仰，成就歡喜已，尊者阿難所說如是，摩竭陀大臣雨勢眷屬及梵志瞿默目揵連聞尊者阿難所說，歡喜奉行。
^ck146
（一四六）象跡喻經^n1^m1我聞如是：
^m2一時，佛遊舍衛國，在勝林給孤獨園。
^m3爾時，卑盧異學平旦則從舍衛國出，往詣佛所，稽首作禮，卻坐一面。
^m4佛為彼說法，勸發渴仰，成就歡喜，無量方便為彼說法，勸發渴仰，成就歡喜已，默然而住。
卑盧異學，佛為說法，勸發渴仰，成就歡喜已，卽從座起，稽首佛足，繞三匝而去。
^n2^m5爾時，生聞梵志乘極好白乘，與五百弟子俱，以平旦時從舍衛出，至無事處，欲教弟子諷讀經書。
生聞梵志遙見卑盧異學來，便問：「婆蹉！晨起從何處來？」
^m6卑盧異學答曰：
「梵志！我見世尊禮事、供養來。」
^n3^m7生聞梵志問曰：
「婆蹉！頗知沙門瞿曇空安靜處學智慧耶？」
^m8卑盧異學答曰：
「梵志！何等人可知世尊空安靜處學智慧耶？梵志！
若知世尊空安靜處學智慧者，亦當如彼。
^m9a但，梵志！我所讀書有四句義，因四句義，我必信世尊、如來、無所著、等正覺，世尊所說法善，如來弟子聖眾善趣。
^n4^m9b梵志！譬善象師遊無事處，於樹林間見大象跡，見已，必信彼象極大而有此跡。
^m9c梵志！我亦如是，我所讀書有四句義，因四句義，我必信世尊、如來、無所著、等正覺，世尊所說法善，如來弟子聖眾善趣。
云何四句義？
^m10a梵志！智慧剎利論士多聞決定，能伏世人，無所不知，則以諸見造作文章，行於世間。
彼作是念：我往沙門瞿曇所，問如是如是事，若能答者，當復重問；
若不能答，便伏捨去。
彼聞世尊遊某村邑，便往彼所，見世尊已，尚不敢問，況復能伏？
梵志！我所讀書，用得如此第一句義，我因此義，必信世尊、如來、無所著、等正覺，世尊所說法善，如來弟子聖眾善趣。
^n5^m10b如是智慧梵志、智慧居士、智慧沙門論士多聞決定，能伏世人，無所不知，則以諸見造作文章，行於世間。
彼作是念：我往沙門瞿曇所，問如是如是事，若能答者，當復重問；
若不能答，便伏捨去。
彼聞世尊遊某村邑，便往彼所，見世尊已，尚不敢問，況復能伏？
梵志！我所讀書，用得如此第四句義，我因此義，必信世尊、如來、無所著、等正覺，世尊所說法善，如來弟子聖眾善趣。
^n6^m11梵志！我所讀書有此四句義，我因此四句義故，必信世尊、如來、無所著、等正覺，世尊所說法善，如來弟子聖眾善趣。」
^m12生聞梵志語曰：「婆蹉！汝大供養沙門瞿曇，所因所緣，歡喜奉行。」
^m13卑盧異學答曰：「梵志！如是！如是！我極供養於彼世尊，亦極稱譽，一切世間亦應供養。」
^n7^m14彼時，生聞梵志聞此義已，卽從乘下，右膝著地，叉手向於勝林給孤獨園，再三作禮：
「南無如來、無所著、等正覺。」
如是至三已，還乘極好白乘，往詣勝林給孤獨園。
到彼乘地，卽便下乘，步進詣佛，共相問訊，卻坐一面。
生聞梵志向與卑盧異學所共論事盡向佛說。
^n8^m15世尊聞已，告曰：「梵志！卑盧異學說象跡喻，猶不善作，亦不具足。
如象跡喻善作具足者，今為汝說，當善聽之。
^m16a梵志！譬善象師遊無事處，於樹林間見大象跡，見已，必信彼象極大而有此跡。
^n9^m16b梵志！彼善象師或不信者，於此林中復有母象，名加梨㝹，身極高大，彼有此跡，即尋此跡，復見大象跡，見已，必信彼象極大而有此跡。
^m16c梵志！彼善象師或復不信，於此林中更有母象，名加羅梨，身極高大，彼有此跡，即尋此跡，復見大象跡，見已，必信彼象極大而有此跡。
^n10^m16d梵志！彼善象師或復不信，於此林中更有母象，名婆惒㝹，身極高大，彼有此跡，即尋此跡，復見大象跡，見已，必信彼象極大而有此跡。
^m17彼尋此跡已，見大象跡。
大象跡方極長極廣，周匝遍著，正深入地。
及見彼象，或去或來，或住或走，或立或臥。見彼象已，便作是念：
若有此跡，必是大象。
^n11^m18a梵志！如是，若世中出如來、無所著、等正覺、明行成為、善逝、世間解、無上士、道法御、天人師，號佛、眾祐，彼於此世，天及魔、梵、沙門、梵志，乃至天、人，自知自覺，自作證成就遊：
生已盡，梵行已立，所作已辦，不更受有，知如真。
彼說法初妙、中妙、竟亦妙，有義有文，具足清淨，顯現梵行。
^n12^m18b彼所說法，或居士、居士子，聞已得信。
^m18c於如來正法、律彼得信已，便作是念：
『在家至狹，塵勞之處，出家學道，發露曠大。
我今在家，為鎖所鎖，不得盡形壽淨修梵行，我寧可捨於少財物及多財物，捨少親族及多親族，剃除鬚髮，著袈裟衣，至信、捨家、無家、學道。』
^n13^m18d彼於後時，捨少財物及多財物，捨少親族及多親族，剃除鬚髮，著袈裟衣，至信、捨家、無家、學道。
^m18e彼出家已，捨親族相，受比丘要，修習禁戒，守護從解脫，又復善攝威儀禮節，見纎芥罪，常懷畏怖，受持學戒。
彼離殺、斷殺，棄捨刀杖，有慚有愧，有慈悲心，饒益一切，乃至蜫蟲，彼於殺生淨除其心。
彼離不與取、斷不與取，與而後取，樂於與取，常好布施，歡喜無悋，不望其報，彼於不與取淨除其心。
彼離非梵行、斷非梵行，勤修梵行，精勤妙行，清淨無穢，離欲斷淫，彼於非梵行淨除其心。
彼離妄言、斷妄言，真諦言，樂真諦，住真諦，不移動，一切可信，不欺世間，彼於妄言淨除其心。
彼離兩舌、斷於兩舌，行不兩舌，不破壞他。
不聞此語彼，欲破壞此；不聞彼語此，欲破壞彼。
離者欲合，合者歡喜，不作羣黨，不樂羣黨，不稱說羣黨事，彼於兩舌淨除其心。
彼離麁言、斷於麁言，若有所言，辭氣麁獷，惡聲逆耳，眾所不喜，眾所不愛，使他苦惱，令不得定，斷如是言。
若有所言，清和柔潤，順耳入心，可喜可愛，使他安隱，言聲具了，不使人畏，令他得定，說如是言，彼於言淨除其心。
彼離綺語、斷於綺言，時說、真說、法說、義說、止息說、樂止息說，事隨時得宜，善教善訶，彼於綺語淨除其心。
彼離治生、斷於治生、棄捨稱量及斗斛，亦不受貨，不縛束人，不望折斗量，不以小利侵欺於人，彼於治生淨除其心。
彼離受寡婦、童女，斷受寡婦、童女，彼於受寡婦、童女淨除其心。
彼離受奴婢、斷受奴婢，彼於受奴婢淨除其心。
彼離受象、馬、牛、羊，斷受象、馬、牛、羊，彼於受象、馬、牛、羊淨除其心。
彼離受雞、豬，斷受雞、豬，彼於受雞、豬淨除其心。
彼離受田業、店肆，斷受田業、店肆，彼於受田業、店肆淨除其心。
彼離受生稻、麥、豆，斷受生稻、麥、豆，彼於受生稻、麥、豆淨除其心。
彼離酒、斷酒，彼於飲酒淨除其心。
彼離高廣大床、斷高廣大床，彼於高廣大床淨除其心。
彼離華鬘、瓔珞、塗香、脂粉，斷花鬘、瓔珞、塗香、脂粉，彼於華鬘、瓔珞、塗香、脂粉淨除其心。
彼離歌舞、倡妓及往觀聽，斷歌舞、倡妓及往觀聽，彼於歌舞、倡妓及往觀聽淨除其心。
彼離受生色、像寶，斷受生色、像寶，彼於受生色、像寶淨除其心。
^n14^m18f彼離過中食，斷過中食，一食、不夜食、學時食，彼於過中食淨除其心。
彼已成就此聖戒聚，復行極知足，衣取覆形，食取充軀，隨所遊至，與衣鉢俱，行無顧戀，猶如鷹鳥，與兩翅俱，飛翔空中。
^m18g彼已成就此聖戒聚，及極知足，復守護諸根，常念閉塞，念欲明達，守護念心而得成就，恒起正知。
若眼見色，然不受相，亦不味色；謂忿諍故，守護眼根。
心中不生貪伺、憂慼、惡不善法；趣向彼故，守護眼根。
如是耳、鼻、舌、身，若意知法，然不受相，亦不味法；
謂忿諍故，守護意根。
心中不生貪伺、憂慼、惡不善法；趣向彼故，守護意根。
^n15^m18h彼已成就此聖戒聚，及極知足，守護諸根，復正知出入，善觀分別，屈伸低仰，儀容庠序，善著僧伽梨及諸衣鉢，行住坐臥，眠寤語默，皆正知之。
^m18i彼已成就此聖戒聚，及極知足，守護諸根，正知出入。
復獨住遠離，在無事處，或至樹下空安靜處、山巖石室、露地穰積，或至林中，或在塚間。
^n16^m18j彼已在無事處，或至樹下空安靜處，敷尼師檀，結跏趺坐，正身正願，反念不向。
斷除貪伺，心無有諍，見他財物諸生活具，不起貪伺，欲令我得，彼於貪伺淨除其心。
如是瞋恚、睡眠、掉悔、斷疑、度惑，於諸善法，無有猶豫，彼於疑惑淨除其心。
^n17^m18k彼斷此五蓋、心穢、慧羸，離欲、離惡不善之法，有覺、有觀，離生喜、樂，逮初禪成就遊。
梵志！是謂如來所屈，如來所行，如來所服。
然彼不以此為訖。世尊、如來、無所著、等正覺，世尊所說法善，如來弟子聖眾善趣。
彼覺觀已息，內靜、一心，無覺、無觀，定生喜、樂，逮第二禪成就遊。
梵志！是謂如來所屈，如來所行，如來所服。
然彼不以此為訖。世尊、如來、無所著、等正覺，世尊所說法善，如來弟子聖眾善趣。
彼離喜欲，捨無求遊，正念正智而身覺樂，謂聖所說、聖所捨、念、樂住、空，逮第三禪成就遊。
梵志！是謂如來所屈，如來所行，如來所服。
然彼不以此為訖。世尊、如來、無所著、等正覺，世尊所說法善，如來弟子聖眾善趣。
彼樂滅、苦滅，喜、憂本已滅，不苦不樂、捨、念、清淨，逮第四禪成就遊。
梵志！是謂如來所屈，如來所行，如來所服。
然彼不以此為訖。世尊、如來、無所著、等正覺，世尊所說法善，如來弟子聖眾善趣。
^n18^m18l彼已得如是定心，清淨無穢，無煩柔軟，善住得不動心，趣向漏盡智通作證。
彼知此苦如真，知此苦集，知此苦滅，知此苦滅道如真；
知此漏如真，知此漏集，知此漏滅，知此漏滅道如真。
彼如是知、如是見，欲漏心解脫，有漏、無明漏心解脫，解脫已，便知解脫：
生已盡，梵行已立，所作已辦，不更受有，知如真。
梵志！是謂如來所屈，如來所行，如來所服。
彼以此為訖。世尊、如來、無所著、等正覺，世尊所說法善，如來弟子聖眾善趣。
梵志！於意云何？如是象跡喻善作具足耶？」
^m19生聞梵志答曰：「唯然，瞿曇！如是象跡喻善作具足。」
^n19^m20生聞梵志白曰：「世尊！我已知。善逝！我已解。
世尊！我今自歸於佛、法及比丘眾，唯願世尊受我為優婆塞！
從今日始，終身自歸，乃至命盡。」
^m21佛說如是，生聞梵志及卑盧異學聞佛所說，歡喜奉行。
^ck147
（一四七）聞德經^n1^m1我聞如是：
^m2一時，佛遊舍衛國，在勝林給孤獨園。
^m3爾時，生聞梵志中後彷徉，往詣佛所，共相問訊，卻坐一面，白曰：
「瞿曇！我欲有所問，聽乃敢陳。」
^m4世尊告曰：「梵志！恣汝所問。」
^m5生聞梵志卽便問曰：「沙門瞿曇弟子或有在家，或有出家學道，以何義故博聞誦習耶？」
^m6世尊答曰：「梵志！我弟子或有在家，或出家學道，所以博聞誦習，欲自調御，欲自息止，自求滅訖。
梵志！我弟子或有在家，或出家學道，以此義故博聞誦習。」
^n2^m7生聞梵志復問曰：「瞿曇！博聞誦習有差別耶？博聞誦習有功德耶？」
^m8世尊答曰：「梵志！博聞誦習而有差別，博聞誦習則有功德。」
^m9生聞梵志復問曰：「瞿曇！博聞誦習有何差別？有何功德耶？」
^m10a世尊答曰：「梵志！多聞聖弟子晝日作業，欲得其利，彼所作業敗壞不成。
彼所作業敗壞不成已，然不憂慼、愁煩、啼哭，不椎身懊惱，亦不癡狂。
梵志！若多聞聖弟子晝日作業，欲得其利，彼所作業敗壞不成。
彼所作業敗壞不成已，然不憂慼、愁煩、啼哭，不椎身懊惱，亦不癡狂者，梵志！
是謂博聞誦習而有差別，有此功德。
^n3^m10b復次，梵志！多聞聖弟子所有愛念，異無散解，不復相應，與別離已，然不憂慼、愁煩、啼哭，不椎身懊惱，亦不癡狂。
梵志！若多聞聖弟子所有愛念，異無散解，不復相應，與別離已，然不憂慼、愁煩、啼哭，不椎身懊惱，亦不癡狂者，梵志！
是謂博聞誦習而有差別，有此功德。
^n4^m10c復次，梵志！多聞聖弟子知所有財物皆悉無常，念出家學道。
梵志！若多聞聖弟子知所有財物皆悉無常，念出家學道者，梵志！
是謂博聞誦習而有差別，有此功德。
^m10d復次，梵志！多聞聖弟子知所有財物皆悉無常已，剃除鬚髮，著袈裟衣，至信、捨家、無家、學道。
梵志！若多聞聖弟子知所有財物皆悉無常已，剃除鬚髮，著袈裟衣，至信、捨家、無家、學道者，梵志！
是謂博聞誦習而有差別，有此功德。
^n5^m10e復次，梵志！多聞聖弟子能忍飢渴、寒熱、蚊虻、蠅蚤，風日所逼、惡聲捶杖亦能忍之；
身遇諸疾，極為苦痛，至命欲絕，諸不可樂皆能堪耐。
梵志！若多聞聖弟子能忍飢渴、寒熱、蚊虻、蠅蚤，風日所逼、惡聲捶杖亦能忍之；
身遇諸疾，極為苦痛，至命欲絕，諸不可樂皆能堪耐者，梵志！
是謂博聞誦習而有差別，有此功德。
^n6^m10f復次，梵志！多聞聖弟子堪耐不樂，生不樂已，心終不著。
梵志！若多聞聖弟子堪耐不樂，生不樂已，心終不著者，梵志！
是謂博聞誦習而有差別，有此功德。
^m10g復次，梵志！多聞聖弟子堪耐恐怖，生恐怖已，心終不著。
梵志！若多聞聖弟子堪耐恐怖，生恐怖已，心終不著，梵志！
是謂博聞誦習而有差別，有此功德。
^n7^m10h復次，梵志！多聞聖弟子若生三惡不善之念，欲念、恚念及害念，為此三惡不善念已，心終不著。
梵志！若多聞聖弟子若生三惡不善之念，欲念、恚念及害念，為此三惡不善念已，心終不著者，梵志！
是謂博聞誦習而有差別，有此功德。
^n8^m10i復次，梵志！多聞聖弟子離欲、離惡不善之法，……至得第四禪成就遊。
梵志！若多聞聖弟子離欲、離惡不善之法，……至得第四禪成就遊者，梵志！
是謂博聞誦習而有差別，有此功德。
^m10j復次，梵志！多聞聖弟子三結已盡，得須陀洹，不墮惡法，定趣正覺，極受七有，天上、人間七往來已，則得苦邊。
梵志！若多聞聖弟子三結已盡，得須陀洹，不墮惡法，定趣正覺，極受七有，天上、人間七往來已，則得苦邊者，梵志！
是謂博聞誦習而有差別，有此功德。
^n9^m10k復次，梵志！多聞聖弟子三結已盡，淫、怒、癡薄，得一往來，天上、人間一往來已，則得苦邊。
梵志！若多聞聖弟子三結已盡，淫、怒、癡薄，得一往來，天上人間一往來已，則得苦邊者，梵志！
是謂博聞誦習而有差別，有此功德。
^n10^m10l復次，梵志！多聞聖弟子五下分結盡，生彼間已，便般涅槃，得不退法，不還此世。
梵志！若多聞聖弟子五下分結盡，生彼間已，便般涅槃，得不退法，不還此世者，梵志！
是謂博聞誦習而有差別，有此功德。
^m10m復次，梵志！多聞聖弟子有息解脫，離色得無色如其像定，身作證成就遊，慧觀斷漏而知漏。
梵志！若多聞聖弟子有息解脫，離色得無色如其像定，身作證成就遊，慧觀斷漏而知漏者，梵志！
是謂博聞誦習而有差別，有此功德。
^n11^m10n復次，梵志！多聞聖弟子如意足、天耳、他心智、宿命智、生死智，諸漏已盡，得無漏，心解脫、慧解脫，於現法中自知自覺，自作證成就遊：
生已盡，梵行已立，所作已辦，不更受有，知如真。
梵志！若多聞聖弟子如意足、天耳、他心智、宿命智、生死智，諸漏已盡，得無漏，心解脫、慧解脫，於現法中自知自覺，自作證成就遊：
生已盡，梵行已立，所作已辦，不更受有，知如真者，梵志！
是謂博聞誦習而有差別，有此功德。」
^n12^m11生聞梵志復問世尊：「此博聞誦習有此差別，有此功德，頗更有差別，更有功德最上、最妙、最勝耶？」
^m12世尊答曰：「梵志！此博聞誦習有此差別，有此功德，更無差別，更無功德最上、最妙、最勝者。」
^n13^m13生聞梵志白曰：「世尊！我已知。善逝！我已解。
世尊！我今自歸於佛、法及比丘眾，唯願世尊受我為優婆塞！
從今日始，終身自歸，乃至命盡。」
^m14佛說如是，生聞梵志聞佛所說，歡喜奉行。
^ck148
（一四八）何苦經^n1^m1我聞如是：
^m2一時，佛遊舍衛國，在勝林給孤獨園。
^m3爾時，生聞梵志中後彷徉，往詣佛所，共相問訊，卻坐一面，白曰：
「瞿曇！我欲有所問，聽乃敢陳。」
^m4世尊告曰：「梵志！恣汝所問。」
^m5生聞梵志卽便問曰：「瞿曇！在家者有何苦？出家學道者有何苦耶？」
^m6世尊答曰：「梵志！在家者，以不自在為苦；
出家學道者，以自在為苦。」
^n2^m7生聞梵志復問曰：「瞿曇！在家者，云何以不自在為苦？
出家學道者，云何以自在為苦耶？」
^m8世尊答曰：「梵志！若在家者，錢不增長，金、銀、真珠、琉璃、水精悉不增長，畜牧、穀米及奴婢使亦不增長，爾時，在家憂苦愁慼，因此故在家者多有憂苦，多懷愁慼。
梵志！若出家學道者行隨其欲，行隨恚、癡，爾時，出家學道憂苦愁慼，因此故出家學道者多有憂苦，多懷愁慼。
梵志！如是在家者，以不自在為苦；
出家學道者，以自在為苦。」
^n3^m9生聞梵志復問曰：「瞿曇！在家者有何樂？出家學道者有何樂耶？」
^m10世尊答曰：「梵志！在家者，以自在為樂；
出家學道者，以不自在為樂。」
^m11生聞梵志復問曰：「瞿曇！在家者，云何以自在為樂？
出家學道者，云何以不自在為樂耶？」
^m12世尊答曰：「梵志！若在家者錢得增長，金、銀、真珠、琉璃、水精皆得增長，畜牧、穀米及奴婢使亦得增長，爾時，在家快樂歡喜，因此故在家者多快樂歡喜。
梵志！出家學道者行不隨欲，行不隨恚、癡，爾時，出家學道快樂歡喜，因此故出家學道者多快樂歡喜。
梵志！如是在家者，以自在為樂；出家學道者，以不自在為樂。」
^n4^m13生聞梵志復問曰：「瞿曇！以何事故，令天及人必無利義？
以何事故，令天及人必有利義？」
^m14世尊答曰：「梵志！若天及人共諍者，必無利義；
若天及人不諍者，必有利義。」
^m15生聞梵志復問曰：「瞿曇！云何天及人共諍者，必無利義？
云何天及人不諍者，必有利義耶？」
^m16世尊答曰：「梵志！若時天及人鬪諍怨憎者，爾時，天及人憂苦愁慼，因此故天及人多有憂苦，多懷愁慼。
梵志！若時天及人不鬪諍、不怨憎者，爾時，天及人快樂歡喜，因此故天及人多快樂、多歡喜。
梵志！如是天及人共諍者，必無利義；
天及人不諍者，必有利義。」
^n5^m17生聞梵志復問曰：「瞿曇！以何事故，令天及人必不得饒益，必得其苦？
以何事故，令天及人必得饒益，必得其樂？」
^m18世尊答曰：「梵志！若天及人行於非法及行惡者，必不得益，必得其苦。
若天及人能行如法，不行惡者，必得饒益，必得其樂。」
^n6^m19生聞梵志復問曰：「瞿曇！天及人云何行於非法及行惡者，必不得益，必得其苦？
天及人云何行如法，不行惡者，必得饒益，必得其樂？」
^m20世尊答曰：「梵志！天及人身行非法及行惡，口、意行非法及行惡者，爾時，天及人必當減損，阿修羅必當興盛。
梵志！若天及人身行如法，守護其身，口、意行如法，守護口、意者，爾時，天及人必當興盛，阿修羅必當減損。
梵志！如是天及人行於非法及行惡者，必得不益，必得其苦。
梵志！如是天及人能行如法，不行惡者，必得饒益，必得其樂。」
^n7^m21生聞梵志復問曰：「瞿曇！云何觀惡知識？」
^m22世尊答曰：「梵志！當觀惡知識猶如月也。」
^m23生聞梵志復問曰：「瞿曇！云何當觀惡知識猶如月耶？」
^m24世尊答曰：「梵志！如向盡月，日日稍減，宮殿亦減，光明亦減，形色亦減，日日盡去。
梵志！有時月乃至於盡，都不復見。
梵志！惡知識人於如來正法、律亦得其信，彼得信已，則於後時而不孝順，亦不恭敬，所行不順，不立正智，不趣向法次法，彼便失信，持戒、博聞、庶幾、智慧亦復失之。
梵志！有時此惡知識教滅善法，猶如月盡。
梵志！如是當觀惡知識猶如月也。」
^n8^m25生聞梵志復問曰：「瞿曇！云何觀善知識？」
^m26世尊答曰：「梵志！當觀善知識猶如月也。」
^m27生聞梵志復問曰：「瞿曇！云何當觀善知識猶如月耶？」
^m28世尊答曰：「梵志！猶如月初生，少壯明淨，日日增長。
梵志！或時月十五日，其殿豐滿。
梵志！如是善知識於如來正法、律得信。
彼得信已，而於後時孝順恭敬，所行隨順，立於正智，趣向法次法，彼增長信，持戒、博聞、庶幾、智慧亦復增長。
梵志！有時彼善知識善法具足，如十五日月。
梵志！如是當觀善知識猶如月也。」
^n9^m29於是，世尊說此頌曰：譬如月無垢，遊於虛空界；一切世星宿，悉翳其光明。
如是信博聞，庶幾無慳貪；世間一切慳，悉翳施光明。
猶如有大龍，興起雲雷電；雨下極滂沛，充滿一切地。
如是信博聞，庶幾無慳貪；施飲食豐足，樂勸增廣施。
如是極雷震，如天降時雨；彼福雨廣大，施主之所雨。
錢財多名譽，得生於善處；彼當受於福，死已生天上。
^n10^m30佛說如是，生聞梵志聞佛所說，歡喜奉行。
^ck149
（一四九）何欲經^n1^m1我聞如是：
^m2一時，佛遊舍衛國，在勝林給孤獨園。
^m3爾時，生聞梵志中後彷徉，往詣佛所，共相問訊，卻坐一面，白曰：
「瞿曇！欲有所問，聽乃敢陳。」
^m4世尊告曰：「恣汝所問。」
^m5a梵志卽便問曰：「瞿曇！剎利何欲、何行、何立、何依、何訖耶？」
^m5b世尊答曰：「剎利者，欲得財物，行於智慧，所立以刀，依於人民，以自在為訖。」
^n2^m6a生聞梵志問曰：「瞿曇！居士何欲、何行、何立、何依、何訖耶？」
^m6b世尊答曰：「居士者，欲得財物，行於智慧，立以技術，依於作業，以作業竟為訖。」
^m7a生聞梵志問曰：「瞿曇！婦人何欲、何行、何立、何依、何訖耶？」
^m7b世尊答曰：「婦人者，欲得男子，行於嚴飾，立以兒子，依於無對，以自在為訖。」
^n3^m8a生聞梵志問曰：「瞿曇！偷劫何欲、何行、何立、何依、何訖耶？」
^m8b世尊答曰：「偷劫者，欲不與取，行隱藏處，所立以刀，依於闇冥，以不見為訖。」
^m9a生聞梵志問曰：「瞿曇！梵志何欲、何行、何立、何依、何訖耶？」
^m9b世尊答曰：「梵志者，欲得財物，行於智慧，立以經書，依於齋戒，以梵天為訖。」
^n4^m10a生聞梵志問曰：「瞿曇！沙門何欲、何行、何立、何依、何訖耶？」
^m10b世尊答曰：「沙門者，欲得真諦，行於智慧，所立以戒，依於無處，以涅槃為訖。」
^m11生聞梵志白曰：「世尊！我已知。善逝！我已解。
世尊！我今自歸於佛、法及比丘眾，唯願世尊受我為優婆塞！
從今日始，終身自歸，乃至命盡。」
^n5^m12佛說如是，生聞梵志聞佛所說，歡喜奉行。
^ck150
（一五○）鬱瘦歌邏經^n1^m1我聞如是：
^m2一時，佛遊王舍城，在竹林迦蘭哆園。
^m3爾時，鬱瘦歌邏梵志中後彷徉，往詣佛所，共相問訊，卻坐一面，白曰：
「瞿曇！欲有所問，聽乃敢陳。」
^m4世尊告曰：「恣汝所問。」
^m5鬱瘦歌邏梵志卽便問曰：
「瞿曇！梵志為四種姓施設四種奉事，為梵志施設奉事，為剎利、居士、工師施設奉事。
瞿曇！梵志為梵志施設奉事，梵志應奉事梵志，剎利、居士、工師亦應奉事梵志。
瞿曇！此四種姓應奉事梵志。
瞿曇！梵志為剎利施設奉事，剎利應奉事剎利，居士、工師亦應奉事剎利。
瞿曇！此三種姓應奉事剎利。
瞿曇！梵志為居士施設奉事，居士應奉事居士，工師亦應奉事居士。
瞿曇！此二種姓應奉事居士。
瞿曇！梵志為工師施設奉事，工師應奉事工師，誰復下賤？
應施設奉事工師？唯工師奉事工師。」
^n2^m6世尊問曰：「梵志！諸梵志頗自知為四種姓施設四種奉事，為梵志施設奉事，為剎利、居士、工師施設奉事耶？」
^m7鬱瘦歌邏梵志答曰：「不知也，瞿曇！但諸梵志自作是說：
『我於此世，天及魔、梵、沙門、梵志，從人至天，梵志不自知為四種姓施設四種奉事，為梵志施設奉事，為剎利、居士、工師施設奉事。』」
^n3^m8世尊告曰：「梵志！猶如有人，強與他肉，而作是說：
『士夫可食，當與我直。』
梵志！汝為諸梵志說亦復如是。
所以者何？梵志不自知為四種姓施設四種奉事，為梵志施設奉事，為剎利、居士、工師施設奉事。」
^m9世尊問曰：「梵志！云何奉事？
若有奉事，因奉事故，有如無勝者，為是奉事耶？
若有奉事，因奉事故，有勝無如者，為是奉事耶？
梵志！若奉事梵志，因奉事故，有如無勝者，為是奉事耶？
奉事剎利、居士、工師，因奉事故，有如無勝者，為是奉事耶？
梵志！若奉事梵志，因奉事故，有勝無如者，為是奉事耶？
奉事剎利、居士、工師，因奉事故，有勝無如者，為是奉事耶？」
^m10鬱瘦歌邏梵志答曰：「瞿曇！若我奉事，因奉事故，有如無勝者，我不應奉事彼。
若我奉事，因奉事故，有勝無如者，我應奉事彼。
瞿曇！若奉事梵志，因奉事故，有如無勝者，我不應奉事彼。
奉事剎利、居士、工師，因奉事故，有如無勝者，我不應奉事彼。
瞿曇！若奉事梵志，因奉事故，有勝無如者，我應奉事彼。
奉事剎利、居士、工師，因奉事故，有勝無如者，我應奉事彼。」
^n4^m11世尊告曰：「梵志！若更有梵志來，非愚非癡，亦非顛倒，心無顛倒，自由自在，我問彼梵志：
『於意云何？若有奉事，因奉事故，有如無勝者，為是奉事耶？
若有奉事，因奉事故，有勝無如者，為是奉事耶？梵志！
若奉事梵志，因奉事故，有如無勝者，為是奉事耶？
奉事剎利、居士、工師，因奉事故，有如無勝者，為是奉事耶？梵志！
若奉事梵志，因奉事故，有勝無如者，為是奉事耶？
奉事剎利、居士、工師，因奉事故，有勝無如者，為是奉事耶？』
梵志！彼梵志非愚非癡，亦非顛倒，心無顛倒，自由自在，答我曰：
『瞿曇！若我奉事，因奉事故，有如無勝者，我不應奉事彼。
若我奉事，因奉事故，有勝無如者，我應奉事彼。
瞿曇！若奉事梵志，因奉事故，有如無勝者，我不應奉事彼。
奉事剎利、居士、工師，因奉事故，有如無勝者，我不應奉事彼。
瞿曇！若奉事梵志，因奉事故，有勝無如者，我應奉事彼。
奉事剎利、居士、工師，因奉事故，有勝無如者，我應奉事彼。』」
^n5^m12世尊問曰：「梵志！於意云何？
若有奉事，因奉事故，失信、戒、博聞、庶幾、智慧者，為是奉事耶？
若有奉事，因奉事故，增益信、戒、博聞、庶幾、智慧者，為是奉事耶？
梵志！若奉事梵志，因奉事故，失信、戒、博聞、庶幾、智慧者，為是奉事耶？
奉事剎利、居士、工師，因奉事故，失信、戒、博聞、庶幾、智慧者，為是奉事耶？
梵志！若奉事梵志，因奉事故，增益信、戒、博聞、庶幾、智慧者，為是奉事耶？
奉事剎利、居士、工師，因奉事故，增益信、戒、博聞、庶幾、智慧者，為是奉事耶？」
^m13鬱瘦歌邏梵志答曰：「瞿曇！若我奉事，因奉事故，失信、戒、博聞、庶幾、智慧者，我不應奉事彼。
若我奉事，因奉事故，增益信、戒、博聞、庶幾、智慧者，我應奉事彼。
瞿曇！若奉事梵志，因奉事故，失信、戒、博聞、庶幾、智慧者，我不應奉事彼。
奉事剎利、居士、工師，因奉事故，失信、戒、博聞、庶幾、智慧者，我不應奉事彼。
瞿曇！若奉事梵志，因奉事故，增益信、戒、博聞、庶幾、智慧者，我應奉事彼。
奉事剎利、居士、工師，因奉事故，增益信、戒、博聞、庶幾、智慧者，我應奉事彼。」
^n6^m14世尊告曰：「梵志！若更有梵志來，非愚非癡，亦非顛倒，心無顛倒，自由自在，我問彼梵志：
『於意云何？若有奉事，因奉事故，失信、戒、博聞、庶幾、智慧者，為是奉事耶？
若有奉事，因奉事故，增益信、戒、博聞、庶幾、智慧者，為是奉事耶？梵志！
若奉事梵志，因奉事故，失信、戒、博聞、庶幾、智慧者，為是奉事耶？
奉事剎利、居士、工師，因奉事故，失信、戒、博聞、庶幾、智慧者，為是奉事耶？梵志！
若奉事梵志，因奉事故，增益信、戒、博聞、庶幾、智慧者，為是奉事耶？
奉事剎利、居士、工師，因奉事故，增益信、戒、博聞、庶幾、智慧者，為是奉事耶？』
梵志！彼梵志非愚非癡，亦非顛倒，心無顛倒，自由自在，亦如是答我曰：
『瞿曇！若我奉事，因奉事故，失信、戒、博聞、庶幾、智慧者，我不應奉事彼。
若我奉事，因奉事故，增益信、戒、博聞、庶幾、智慧者，我應奉事彼。
瞿曇！若奉事梵志，因奉事故，失信、戒、博聞、庶幾、智慧者，我不應奉事彼。
奉事剎利、居士、工師，因奉事故，失信、戒、博聞、庶幾、智慧者，我不應奉事彼。
瞿曇！若奉事梵志，因奉事故，增益信、戒、博聞、庶幾、智慧者，我應奉事彼。
奉事剎利、居士、工師，因奉事故，增益信、戒、博聞、庶幾、智慧者，我應奉事彼。』」
^n7^m15鬱瘦歌邏梵志白曰：「瞿曇！梵志為四種姓施設四種自有財物，為梵志施設自有財物，為剎利、居士、工師施設自有財物。
^m16a瞿曇！梵志為梵志施設自有財物者，瞿曇！
梵志為梵志施設乞求自有財物。
若梵志輕慢乞求者，則便輕慢自有財物。
輕慢自有財物已，則便失利。
猶如放牛人不能看牛者，則便失利。
如是，瞿曇！梵志為梵志施設乞求自有財物。
若梵志輕慢乞求者，則便輕慢自有財物。
輕慢自有財物已，則便失利。
^n8^m16b瞿曇！梵志為剎利施設自有財物者，瞿曇！
梵志為剎利施設弓箭自有財物。
若剎利輕慢弓箭者，則便輕慢自有財物。
輕慢自有財物已，則便失利。
猶如放牛人不能看牛者，則便失利。
如是，瞿曇！梵志為剎利施設弓箭自有財物。
若剎利輕慢弓箭者，則便輕慢自有財物。
輕慢自有財物已，則便失利。
^n9^m16c瞿曇！梵志為居士施設自有財物者，瞿曇！
梵志為居士施設田作自有財物。
若居士輕慢田作者，則便輕慢自有財物。
輕慢自有財物已，則便失利。
猶如放牛人不能看牛者，則便失利。
如是，瞿曇！梵志為居士施設田作自有財物。
若居士輕慢田作者，則便輕慢自有財物。
輕慢自有財物已，則便失利。
^n10^m16d瞿曇！梵志為工師施設自有財物者，瞿曇！
梵志為工師施設麻自有財物。
若工師輕慢麻者，則便輕慢自有財物。
輕慢自有財物已，則便失利。
猶如放牛人不能看牛者，則便失利。
如是，瞿曇！梵志為工師施設麻自有財物。
若工師輕慢麻者，則便輕慢自有財物。
輕慢自有財物已，則便失利。」
^n11^m17世尊問曰：「梵志！諸梵志頗自知為四種姓施設四種自有財物，為梵志施設自有財物，為剎利、居士、工師施設自有財物耶？」
^m18鬱瘦歌邏梵志答曰：「不知也，瞿曇！但諸梵志自說：
我於此世，天及魔、梵、沙門、梵志，從人至天，不自知為四種姓施設四種自有財物，為梵志施設自有財物，為剎利、居士、工師施設自有財物。」
^n12^m19世尊告曰：「梵志！猶如有人，強與他肉，而作是說：
『士夫可食，當與我直。』
梵志！汝為諸梵志說亦復如是。
所以者何？梵志不自知為四種姓施設四種自有財物，為梵志施設自有財物，為剎利、居士、工師施設自有財物。
如是，梵志！我自善解、善知諸法，為人施設息止法、滅訖法、覺道法、善趣法，施設自有財物。」
^n13^m20世尊問曰：「梵志！於意云何？頗有梵志於此虛空不著、不縛、不觸、不礙，剎利、居士、工師不然耶？」
^m21鬱瘦歌邏梵志答曰：「瞿曇！梵志於此虛空不著、不縛、不觸、不礙，剎利、居士、工師亦然如是。」
^n14^m22「梵志！我自善解、善知諸法，為人施設息止法、滅訖法、覺道法、善趣法，施設自有財物。」
^m23世尊問曰：「梵志！於意云何？頗有梵志能行慈心，無結、無怨、無恚、無諍，剎利、居士、工師不然耶？」
^m24鬱瘦歌邏梵志答曰：「瞿曇！梵志能行慈心，無結、無怨、無恚、無諍，剎利、居士、工師亦然如是。」
^n15^m25「梵志！我自善解、善知諸法，為人施設息止法、滅訖法、覺道法、善趣法，施設自有財物。」
^m26世尊問曰：「梵志！於意云何？若百種人來，或有一人而語彼曰：
『汝等共來，若有生剎利族、梵志族者，唯彼能持澡豆至水洗浴，去垢極淨。』
梵志！於意云何？為剎利族、梵志族者，彼能持澡豆至水洗浴，去垢極淨耶？
為居士族、工師族者，彼不能持澡豆至水洗浴，去垢極淨耶？
為一切百種人皆能持澡豆至水洗浴，去垢極淨耶？」
^m27鬱瘦歌邏梵志答曰：「瞿曇！彼一切百種人皆能持澡豆至水洗浴，去垢極淨。」
^n16^m28「如是，梵志！我自善解、善知諸法，為人施設息止法、滅訖法、覺道法、善趣法，施設自有財物。」
^m29世尊問曰：「梵志！於意云何？若百種人來，或有一人而語彼曰：
『汝等共來，若生剎利族、梵志族者，唯彼能以極燥娑羅及栴檀木用作火母，以鑽鑽之，生火長養。』
梵志！於意云何？為剎利族、梵志族者，彼能以極燥娑羅及栴檀木用作火母，以鑽鑽之，生火長養耶？
為居士族、工師族者，彼當以燥豬狗槽、伊蘭檀木及餘弊木用作火母，以鑽鑽之，生火長養耶？
為一切百種人皆能以若干種木用作火母，以鑽鑽之，生火長養耶？」
^m30鬱瘦歌邏梵志答曰：「瞿曇！彼一切百種人皆能以若干種木用作火母，以鑽鑽之，生火長養。」
^n17^m31「如是，梵志！我自善解、善知諸法，為人施設息止法、滅訖法、覺道法、善趣法，施設自有財物。」
^m32世尊問曰：「梵志！於意云何？若彼百種人皆以若干種木用作火母，以鑽鑽之，生火長養，彼一切火皆有㷿、有色、有熱、有光，皆能作火事。
為彼火獨有㷿、有色、有熱、有光，能作火事耶？
為彼火獨無㷿、無色、無熱、無光，不能作火事耶？
為彼一切火皆有㷿、有色、有熱、有光，皆能作火事耶？」
^m33鬱瘦歌邏梵志答曰：「瞿曇！若百種人皆以若干種木用作火母，以鑽鑽之，生火長養者，彼一切火皆有㷿、有色、有熱、有光，皆能作火事。
若彼火獨有㷿、有色、有熱、有光，能為火事者，終無是處。
若彼火獨無㷿、無色、無熱、無光，不能為火事者，亦無是處。
但，瞿曇！彼一切火皆有㷿、有色、有熱、有光，皆能作火事。」
^n18^m34「如是，梵志！我自善解、善知諸法，為人施設息止法、滅訖法、覺道法、善趣法，施設自有財物。」
^m35世尊問曰：「梵志！於意云何？若彼百種人皆以若干種木用作火母，以鑽鑽之，生火長養。
彼或有人以燥草木著其火中，生㷿、生色、生熱、生光，頗有㷿、色、熱、光，㷿、色、熱、光而差別耶？」
^m36鬱瘦歌邏梵志答曰：「瞿曇！若彼百種人皆以若干種木用作火母，以鑽鑽之，生火長養。
彼若有人以燥草木著其火中，生㷿、生色、生熱、生光，我於彼火㷿、色、熱、光，㷿、色、熱、光不能施設有差別也。」
^n19^m37世尊告曰：「梵志！如是我所得火，所得不放逸，能滅放逸及貢高慢，我於此火，火亦不能施設有差別也。」
^m38鬱瘦歌邏梵志白曰：「世尊！我已知。善逝！我已解。
世尊！我今自歸於佛、法及比丘眾，唯願世尊受我為優婆塞！
從今日始，終身自歸，乃至命盡。」
^n20^m39佛說如是，鬱瘦歌邏梵志聞佛所說，歡喜奉行。
^ck151
（一五一）阿攝惒經^n1^m1我聞如是：
^m2一時，佛遊舍衛國，在勝林給孤獨園。
^m3爾時，眾多梵志於拘薩羅，集在學堂，共論此事：
「梵志種勝，餘者不如；
梵志種白，餘者皆黑；梵志得清淨，非梵志不得清淨。
梵志梵天子，從彼口生，梵梵所化，而沙門瞿曇說四種姓皆悉清淨，施設顯示。」
^m4彼作是念：「諸賢！為誰有力能至沙門瞿曇所？則以此事如法難詰。」
彼復作是念：「阿攝惒邏延多那摩納為父母所舉，受生清淨，乃至七世父母不絕種族，生生無惡，博聞總持，誦過四典經，深達因、緣、正、文、戲五句說。
阿攝惒邏延多那摩納有力能至沙門瞿曇所，則以此事如法難詰。
諸賢！可共詣阿攝惒邏延多那摩納所，向說此事，隨阿攝惒邏延多那摩納所說，我等當受。」
^n2^m5於是，拘薩羅眾多梵志卽詣阿攝惒邏延多那摩納所，共相問訊，卻坐一面，語曰：
「摩納！我等眾多梵志於拘薩羅，集在學堂，共論此事：
梵志種勝，餘者不如；梵志種白，餘者皆黑；
梵志得清淨，非梵志不得清淨。
梵志梵天子，從彼口生，梵梵所化，而沙門瞿曇說四種姓皆悉清淨，施設顯示。我等作是念：
諸賢！為誰有力能至沙門瞿曇所？
則以此事如法難詰。我等復作是念：
阿攝惒邏延多那摩納為父母所舉，受生清淨，乃至七世父母不絕種族，生生無惡，博聞總持，誦過四典經，深達因、緣、正、文、戲五句說。
阿攝惒邏延多那摩納有力能至沙門瞿曇所，則以此事如法難詰。
願阿攝惒邏延多那摩納往詣沙門瞿曇所，則以此事如法難詰。」
^n3^m6阿攝惒邏延多那摩納語諸梵志曰：
「諸賢！沙門瞿曇如法說法，若如法說法者，不可難詰也。」
^m7拘薩羅眾多梵志語曰：「摩納！汝未有屈事，未可豫自伏。
所以者何？阿攝惒邏延多那摩納為父母所舉，受生清淨，乃至七世父母不絕種族，生生無惡，博聞總持，誦過四典經，深達因、緣、正、文、戲五句說。
阿攝惒邏延多那摩納有力能至沙門瞿曇所，則以此事如法難詰。
願阿攝惒 邏延多那摩納往詣沙門瞿曇所，則以此事如法難詰。」
^n4^m8阿攝惒邏延多那摩納為拘薩羅眾多梵志默然而受。
^m9於是，阿攝惒邏延多那摩納與彼拘薩羅眾多梵志往詣佛所，共相問訊，卻坐一面，白曰：
「瞿曇！欲有所問，聽我問耶？」
^m10世尊告曰：「摩納！恣汝所問。」
^m11a阿攝惒邏延多那便問曰：
「瞿曇！諸梵志等作如是說：
『梵志種勝，餘者不如；
梵志種白，餘者皆黑；梵志得清淨，非梵志不得清淨。
梵志梵天子，從彼口生，梵梵所化。』
未知沙門瞿曇當云何說？」
^n5^m11b世尊告曰：「我今問汝，隨所解答。
摩納！頗聞餘尼及劍浮國有二種姓，大家及奴，大家作奴，奴作大家耶？」
^m11c阿攝惒邏延多那摩納答曰：
「瞿曇！我聞餘尼及劍浮國有二種姓，大家及奴，大家作奴，奴作大家也。」
^n6^m11d「如是，摩納！梵志若正趣者，彼得善解，自知如法。
剎利、居士、工師若正趣者，亦得善解，自知如法。」
^m12a阿攝惒邏延多那摩納白曰：
「瞿曇！甚奇！甚特！快說此喻，但諸梵志作如是說：
『梵志種勝，餘者不如；
梵志種白，餘者皆黑；梵志得清淨，非梵志不得清淨。
梵志梵天子，從彼口生，梵梵所化。』」
^n7^m12b世尊問曰：「摩納！於意云何？頗獨有梵志於此虛空不著不縛，不觸不礙，剎利、居士、工師為不然耶？」
^m12c阿攝惒邏延多那摩納答曰：
「瞿曇！梵志於此虛空不著不縛，不觸不礙，剎利、居士、工師亦然。」
^n8^m12d「如是，摩納！梵志若正趣者，彼得善解，自知如法。
剎利、居士、工師若正趣者，亦得善解，自知如法。」
^m13a阿攝惒邏延多那摩納白曰：
「瞿曇！甚奇！甚特！快說此喻，但諸梵志作如是說：
『梵志種勝，餘者不如；
梵志種白，餘者皆黑；梵志得清淨，非梵志不得清淨。
梵志梵天子，從彼口生，梵梵所化。』」
^n9^m13b世尊問曰：「摩納！於意云何？頗獨有梵志能行慈心，無結無怨，無恚無諍，剎利、居士、工師不然耶？」
^m13c阿攝惒邏延多那摩納答曰：
「瞿曇！梵志能行慈心，無結無怨，無恚無諍，剎利、居士、工師亦然。」
^n10^m13d「如是，摩納！梵志若正趣者，彼得善解，自知如法。
剎利、居士、工師若正趣者，亦得善解，自知如法。」
^m14a阿攝惒邏延多那摩納白曰：
「瞿曇！甚奇！甚特！快說此喻，但諸梵志作如是說：
『梵志種勝，餘者不如；
梵志種白，餘者皆黑；梵志得清淨，非梵志不得清淨。
梵志梵天子，從彼口生，梵梵所化。』」
^n11^m14b世尊問曰：「摩納！於意云何？若百種人來，或有一人而語彼曰：
『汝等共來，若生剎利族、梵志族者，唯彼能持澡豆至水洗浴，去垢極淨。』
摩納！於意云何？為剎利族、梵志族者，彼能持澡豆至水洗浴，去垢極淨耶？
為居士族、工師族者，彼不能持澡豆至水洗浴，去垢極淨耶？
為一切百種人皆能持澡豆至水洗浴，去垢極淨耶？」
^m14c阿攝惒 邏延多那摩納答曰：
「瞿曇！彼一切百種人皆能持澡豆至水洗浴，去垢極淨。」
^n12^m14d「如是，摩納！梵志若正趣者，彼得善解，自知如法。
剎利、居士、工師若正趣者，亦得善解，自知如法。」
^m15a阿攝惒邏延多那摩納白曰：
「瞿曇！甚奇！甚特！快說此喻，但諸梵志作如是說：
『梵志種勝，餘者不如；
梵志種白，餘者皆黑；梵志得清淨，非梵志不得清淨。
梵志梵天子，從彼口生，梵梵所化。』」
^n13^m15b世尊問曰：「摩納！於意云何？若百種人來，或有一人而語彼曰：
『汝等共來，若生剎利族、梵志族者，唯彼能以極燥娑羅及栴檀木用作火母，以鑽鑽之，生火長養。』
摩納！於意云何？為剎利族、梵志族者，彼能以極燥娑羅及栴檀木用作火母，以鑽鑽之，生火長養耶？
為居士族、工師族者，彼當以燥豬狗槽及伊蘭檀木及餘弊木用作火母，以鑽鑽之，生火長養耶？
為一切百種人皆能以若干種木用作火母，以鑽鑽之，生火長養耶？」
^m15c阿攝惒邏延多那摩納答曰：
「瞿曇！彼一切百種人皆能以若干種木用作火母，以鑽鑽之，生火長養。」
^n14^m15d「如是，摩納！梵志若正趣者，彼得善解，自知如法。
剎利、居士、工師若正趣者，亦得善解，自知如法。」
^m16a阿攝惒邏延多那摩納白曰：
「瞿曇！甚奇！甚特！快說此喻，但諸梵志作如是說：
『梵志種勝，餘者不如；
梵志種白，餘者皆黑；梵志得清淨，非梵志不得清淨。
梵志梵天子，從彼口生，梵梵所化。』」
^n15^m16b世尊問曰：「摩納！於意云何？若彼百種人皆以若干種木用作火母，以鑽鑽之，生火長養，彼一切火皆有㷿、有色、有熱、有光，皆能作火事。
為彼火獨有㷿、有色、有熱、有光，能作火事耶？
為彼火獨無㷿、無色、無熱、無光，不能作火事耶？
為彼一切火皆有㷿、有色、有熱、有光，皆能作火事耶？」
^n16^m16c阿攝惒邏延多那摩納白曰：
「瞿曇！若彼百種人皆以若干種木用作火母，以鑽鑽之，生火長養者，彼一切火皆有㷿、有色、有熱、有光，皆能作火事。
若彼火獨有㷿、有色、有熱、有光，能為火事者，終無是處。
若彼火獨無㷿、無色、無熱、無光，不能為火事者，亦無是處。
瞿曇！但彼一切火皆有㷿、有色、有熱、有光，皆能作火事。」
^n17^m16d「如是，摩納！梵志若正趣者，彼得善解，自知如法。
剎利、居士、工師若正趣者，亦得善解，自知如法。」
^m17a阿攝惒邏延多那摩納白曰：
「瞿曇！甚奇！甚特！快說此喻，但諸梵志作如是說：
『梵志種勝，餘者不如；
梵志種白，餘者皆黑；梵志得清淨，非梵志不得清淨。
梵志梵天子，從彼口生，梵梵所化。』」
^n18^m17b世尊告曰：「摩納！若此身隨所生者，卽彼之數。
若生梵志族者，即梵志族數。若生剎利、居士、工師族者，即工師族數。
摩納！猶若如火，隨所生者，卽彼之數。
若因木生者，即木火數。若因草糞薪生者，即薪火數。
如是，摩納！此身隨所生者，卽彼之數。
若生梵志族者，即梵志族數。若生剎利、居士、工師族者，即工師族數。」
^n19^m18a世尊問曰：「摩納！於意云何？若剎利女與梵志男共合會者，彼因合會，後便生子，或似父，或似母，或不似父母。
汝云何說？彼為剎利？為梵志耶？」
^m18b阿攝惒邏延多那摩納答曰：
「瞿曇！剎利女與梵志男共合會者，彼因合會，後便生子，或似父，或似母，或不似父母，我不說彼剎利，亦不說梵志。
瞿曇！我但說彼他身。」
^n20^m18c「如是，摩納！此身隨所生者，卽彼之數。
若生梵志族者，即梵志族數。若生剎利、居士、工師族者，即工師族數。」
^m19a世尊問曰：「摩納！若梵志女與剎利男共合會者，彼因合會，後便生子，或似父，或似母，或不似父母。
汝云何說？彼為梵志？為剎利耶？」
^m19b阿攝惒邏延多那摩納答曰：
「瞿曇！梵志女與剎利男共合會者，彼因合會，後便生子，或似父，或似母，或不似父母，我不說彼梵志，亦不說剎利。
瞿曇！我但說彼他身。」
^n21^m19c「如是，摩納！此身隨所生者，卽彼之數。
若生梵志族者，即梵志族數。若生剎利、居士、工師族者，即工師族數。」
^m20a世尊問曰：「摩納！於意云何？若人有眾多草馬，放一父驢，於中一草馬與父驢共合會，彼因合會，後便生駒。
汝云何說？彼為驢？為馬耶？」
^m20b阿攝惒邏延多那摩納答曰：
「瞿曇！若有馬與驢共合會，彼因合會，後便生駒，我不說彼驢，亦不說馬。
瞿曇！我但說彼騾也。」
^n22^m20c「如是，摩納！若此身隨所生者，卽彼之數。
若生梵志族者，即梵志族數。若生剎利、居士、工師族者，即工師族數。」
^m21世尊告曰：「摩納！乃往昔時有眾多仙人共住無事高處，生如是惡見：
梵志種勝，餘者不如；梵志種白，餘者皆黑；
梵志得清淨，非梵志不得清淨。
梵志梵天子，從彼口生，梵梵所化。
^n23^m22於是，阿私羅仙人提鞞邏聞眾多仙人共住無事高處，生如是惡見已，著袈裟衣，以袈裟巾裹頭，拄杖持繖，著白衣屧，不從門入，至仙人住處靜室經行。
於是，共住無事高處有一仙人見阿私羅仙人提鞞邏著袈裟衣，以袈裟巾裹頭，拄杖持繖，著白衣屧，不從門入，至仙人住處靜室經行。
見已，往詣共住無事高處眾多仙人所，便作是語：
『諸賢！今有一人著袈裟衣，以袈裟巾裹頭，拄杖持繖，著白衣屧，不從門入，至仙人住處靜室經行，我等寧可共往咒之：
汝作灰！汝作灰！耶？』
^n24^m23於是，共住無事高處眾多仙人卽往詣彼阿私羅仙人提鞞邏所，到已，共咒：
『汝作灰！汝作灰！』如其咒法咒之『汝作灰！
汝作灰！』者，如是如是，光顏益好，身體悅澤。
彼眾多仙人便作是念：
我等本咒『汝作灰！汝作灰！』者，彼卽作灰。
我今咒此人『汝作灰！汝作灰！』
我等如其咒法咒此人，此人光顏益好，身體悅澤，我寧可問。
卽便問之：『汝為是誰？』
^m24阿私羅仙人提鞞邏答曰：
『諸賢！汝等頗聞有阿私羅仙人提鞞邏耶？』
答曰：『聞有阿私羅仙人提鞞邏。』
復語曰：『我卽是也。』
^n25^m25彼眾多仙人卽共辭謝阿私羅仙人提鞞邏曰：
『願為忍恕！願為忍恕！
我等不知尊是阿私羅仙人提鞞邏耳！』
^m26於是，阿私羅仙人提鞞邏語諸仙人曰：
『我已相恕，汝等實生惡見：
梵志種勝，餘者不如；梵志種白，餘者皆黑；
梵志得清淨，非梵志不得清淨。
梵志梵天子，從彼口生，梵梵所化。』
彼諸仙人答曰：『如是，阿私羅！』
^n26^m27復問諸仙人曰：『汝等為自知己父耶？』
彼諸仙人答曰：『知也，彼梵志取梵志婦，非非梵志，彼父復父，乃至七世父。
彼梵志取梵志婦，非非梵志。』
^m28阿私羅復問諸仙人曰：『汝等為自知己母耶？』
彼諸仙人答曰：『知也，彼梵志取梵志夫，非非梵志，彼母復母，乃至七世母。
彼梵志取梵志夫，非非梵志。』
^n27^m29阿私羅復問諸仙人曰：『汝等頗自知受胎耶？』
彼諸仙人答曰：『知也，以三事等合會受胎，父母合會，無滿堪耐，香陰已至。
阿私羅！此事等會，入於母胎。』
^m30阿私羅復問諸仙人曰：『頗知受生為男？為女？
知所從來？為從剎利族來？梵志、居士、工師族來耶？
為從東方、南方、西方、北方來耶？』
彼諸仙人答曰：『不知。』
^n28^m31阿私羅復語彼仙人曰：『諸賢！不見不知此者，汝等不知受胎，誰從何處來，為男為女，為從剎利來，梵志、居士、工師來，為從東方、南方、西方、北方來，然作是說：
梵志種勝，餘者不如；梵志種白，餘者皆黑；
梵志得清淨，非梵志不得清淨。
梵志梵天子，從彼口生，梵梵所化。』
^n29^m32摩納！彼住無事高處眾多仙人為阿私羅仙人提鞞邏如是善教善訶，不能施設清淨梵志，況汝師徒著皮草衣？」
^m33於是，阿攝惒邏延多那摩納為世尊面訶詰責，內懷愁慼，低頭默然，失辯無言。
^m34於是，世尊面訶詰責阿攝惒邏延多那摩納已，復令歡悅，卽便告曰：
「摩納！有一梵志作齋行施，彼有四兒，二好學問，二不學問，於摩納意云何？
彼梵志為先施誰第一座、第一澡水、第一食耶？」
^m35阿攝惒邏延多那摩納答曰：
「瞿曇！若彼梵志其有二兒，好學問者，必先施彼第一座、第一澡水、第一食也！」
^n30^m36世尊復問曰：「摩納！復有一梵志作齋行施，彼有四兒，二好學問，然不精進，喜行惡法。
二不學問，然好精進，喜行妙法，於摩納意云何？
彼梵志為先施誰第一座、第一澡水、第一食耶？」
^m37阿攝惒邏延多那摩納答曰：
「瞿曇！若彼梵志其有二兒，雖不學問，而好精進，喜行妙法者，必先施彼第一座、第一澡水、第一食也！」
^n31^m38世尊告曰：「摩納！汝先稱歎學問，後稱歎持戒。
摩納！我說四種姓皆悉清淨施設顯示，汝亦說四種姓皆悉清淨施設顯示。」
^m39於是，阿攝惒邏延多那摩納卽從座起，欲稽首佛足。
爾時，彼大眾唱高大音聲：
「沙門瞿曇甚奇！甚特！
有大如意足，有大威德，有大福祐，有大威神。
所以者何？如沙門瞿曇說，四種姓皆悉清淨施設顯示，令阿攝惒邏延多那摩納，亦說四種姓皆悉清淨。」
^n32^m40爾時，世尊知彼大眾心之所念，告曰：
「止！止！阿攝惒邏延多那！
但心喜足，可還復坐，我當為汝說法。」
^m41阿攝惒邏延多那摩納稽首佛足，卻坐一面。
世尊為彼說法，勸發渴仰，成就歡喜。
無量方便為彼說法，勸發渴仰，成就歡喜已，默然而住。
^n33^m42於是，阿攝惒邏延多那摩納，佛為說法，勸發渴仰，成就歡喜已，卽從座起，稽首佛足，繞三匝而去。
^m43是時，拘薩羅眾多梵志還去不遠，種種言語責數阿攝惒邏延多那：
「欲何等作？欲伏沙門瞿曇，而反為沙門瞿曇所降伏還。
猶如有人，為眼入林中，而反失眼還。
阿攝惒邏延多那！汝亦如是，欲伏沙門瞿曇，而反為沙門瞿曇所降伏還。
猶如有人，為飲入池，而反渴還。
阿攝惒邏延多那！汝亦如是，欲伏沙門瞿曇，而反為沙門瞿曇所降伏還。
阿攝惒邏延多那！欲何等作？」
^n34^m44於是，阿攝惒邏延多那摩納語拘薩羅眾多梵志曰：
「諸賢！我前已說，沙門瞿曇如法說法，若如法說法者，不可難詰也！」
^m45佛說如是，阿攝惒邏延多那摩納聞佛所說，歡喜奉行。