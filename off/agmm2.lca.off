
^ck#m65〔烏鳥喻經〕^n1^m1我聞如是：
^m2一時，佛遊王舍城，在竹林迦蘭哆園。
^m3爾時，世尊告諸比丘：
「昔轉輪王欲試珠寶時，便集四種軍──
象軍、馬軍、車軍、步軍，集四種軍已，於夜闇中竪立高幢，安珠置上，出至園觀；
珠之光耀，照四種軍，明之所及，方半由延。
^n2^m4彼時，有一梵志而作是念：
我寧可往見轉輪王及四種軍，觀琉璃珠。
爾時，梵志復作是念：
且置見轉輪王及四種軍、觀琉璃珠，我寧可往至彼林間。
於是，梵志便往詣林，到已入中，至一樹下。
^n3^m5a坐已未久，有一獺獸來，梵志見已而問之曰：
『善來，獺獸！汝從何來？為欲何去？』
答曰：『梵志！此池本時清泉盈溢，饒藕多華，魚龜滿中，我昔所依，而今枯槁。梵志當知：
我欲捨去，入彼大河，我今欲去，唯畏於人。』
^m5b時，彼獺獸與此梵志共論是已，便捨而去，梵志故坐。
^n4^m6a復有究暮鳥來，梵志見已而問之曰：
『善來，究暮鳥！汝從何來？為欲何去？』
答曰：『梵志！此池本時清泉盈溢，饒藕多華，魚龜滿中，我昔所依，而今枯槁。梵志當知：
我欲捨去，依彼死牛聚處栖宿，或依死驢，或依死人聚處栖宿，我今欲去，唯畏於人。』
^n5^m6b彼究暮鳥與此梵志共論是已，便捨而去，梵志故坐。
^m7a復有鷲鳥來，梵志見已而問之曰：
『善來，鷲鳥！汝從何來？為欲何去？』
答曰：『梵志！我從大墓復至大墓殺害而來，我今欲食死象之肉，死馬、死牛、死人之肉，我今欲去，唯畏於人。』
^m7b時，彼鷲鳥與此梵志共論是已，便捨而去，梵志故坐。
^n6^m8a復有食吐鳥來，梵志見已而問之曰：
『善來，食吐鳥！汝從何來？為欲何去？』
答曰：『梵志！汝見向者鷲鳥去耶？
我食彼吐，我今欲去，唯畏於人。』
^m8b彼食吐鳥與此梵志共論是已，便捨而去，梵志故坐。
^m9a復有犲獸來，梵志見已而問之曰：
『善來，犲獸！汝從何來？為欲何去？』
答曰：『梵志！我從深水澗深澗，從榛莽至榛莽，從僻靜至僻靜處來，我今欲食死象之肉，死馬、死牛、死人之肉，我今欲去，唯畏於人。』
^n7^m9b時，彼犲獸與此梵志共論是已，便捨而去，梵志故坐。
^m10a復有烏鳥來，梵志見已而問之曰：
『善來，烏鳥！汝從何來？為欲何去？』
答曰：『梵志！汝強額癡狂，何為問我：
汝從何來？為欲何去？』
^m10b彼時，烏鳥面訶梵志已，便捨而去，梵志故坐。
^n8^m11a復有狌狌獸來，梵志見已而問之曰：
『善來，狌狌獸！汝從何來？為欲何去？』
答曰：『梵志！我從園至園，從觀至觀，從林至林，飲清泉水，食好果來，我今欲去，不畏於人。』
^m11b彼狌狌獸與此梵志共論是已，便捨而去。」
^m12佛告諸比丘：「吾說此喻，欲令解義，汝等當知此說有義。
^n9^m13a時，彼獺獸與此梵志共論是已，便捨而去。吾說此喻有何義耶？
^m13b若有比丘依村邑行，比丘平旦著衣持鉢，入村乞食，不護於身，不守諸根，不立正念，而彼說法，或佛所說，或聲聞所說，因此得利衣被、飲食、床褥、湯藥、諸生活具。
彼得利已，染著觸猗，不見災患，不能捨離，隨意而用，彼比丘行惡戒，成就惡法，最在其邊，生弊腐敗，非梵行稱梵行，非沙門稱沙門。
^m13c猶如梵志見獺獸已，而問之曰：
『善來，獺獸！汝從何來？為欲何去？』答曰：
『梵志！此池本時清泉盈溢，饒藕多華，魚龜滿中，我昔所依，而今枯槁。梵志當知：
我欲捨去，入彼大河，我今欲去，唯畏於人。』
^n10^m13d吾說比丘亦復如是，入惡不善穢汙法中，為當來有本煩熱苦報、生老病死因，是以比丘莫行如獺，莫依非法以自存命，當淨身行，淨口、意行，住無事中，著糞掃衣，常行乞食。
次第乞食，少欲知足，樂住遠離而習精勤，立正念、正智、正定、正慧，常當遠離，應學如是！
^n11^m14a彼究暮鳥與此梵志共論是已，便捨而去。吾說此喻有何義耶？
^m14b若有比丘依村邑行，比丘平旦著衣持鉢，入村乞食，不護於身，不守諸根，不立正念，彼入他家教化說法，或佛所說，或聲聞所說，因此得利衣被、飲食、床褥、湯藥、諸生活具。
彼得利已，染著觸猗，不見災患，不能捨離，隨意而用，彼比丘行惡戒，成就惡法，最在其邊，生弊腐敗，非梵行稱梵行，非沙門稱沙門。
^n12^m14c猶如梵志見究暮已，而問之曰：
『善來，究暮！汝從何來？為欲何去？』
答曰：『梵志！此池本時清泉盈溢，饒藕多華，魚龜滿中，我昔所依，而今枯槁。梵志當知：
我今欲去，依彼死牛聚處栖宿，或依死驢，或依死人聚處栖宿，我今欲去，唯畏於人。』
^n13^m14d吾說比丘亦復如是，依惡不善穢汙之法，為當來有本煩熱苦報、生老病死因，是以比丘莫行如究暮，莫依非法以自存命，當淨身行，淨口、意行，住無事中，著糞掃衣，常行乞食。
次第乞食，少欲知足，樂住遠離而習精勤，立正念、正智、正定、正慧，常當遠離，應學如是！
^n14^m15a時，彼鷲鳥與此梵志共論是已，便捨而去。吾說此喻有何義耶？
^m15b若有比丘依村邑行，比丘平旦著衣持鉢，入村乞食，不護於身，不守諸根，不立正念，彼入他家教化說法，或佛所說，或聲聞所說，因此得利衣被、飲食、床褥、湯藥、諸生活具。
彼得利已，染著觸猗，不見災患，不能捨離，隨意而用，彼比丘行惡戒，成就惡法，最在其邊，生弊腐敗，非梵行稱梵行，非沙門稱沙門。
^n15^m15c猶如梵志見鷲鳥已，而問之曰：
『善來，鷲鳥！汝從何來？為欲何去？』
答曰：『梵志！我從大墓復至大墓殺害而來，我今欲食死象之肉，死馬、死牛、死人之肉，我今欲去，唯畏於人。』
^m15d吾說比丘亦復如是，是以比丘莫行如鷲鳥，莫依非法以自存命，當淨身行，淨口、意行，住無事中，著糞掃衣，常行乞食。
次第乞食，少欲知足，樂住遠離而習精勤，立正念、正智、正定、正慧，常當遠離，應學如是！
^n16^m16a彼食吐鳥與此梵志共論是已，便捨而去。吾說此喻有何義耶？
^m16b若有比丘依村邑行，比丘平旦著衣持鉢，入村乞食，不護於身，不守諸根，不立正念，彼入比丘尼房教化說法，或佛所說，或聲聞所說，彼比丘尼入若干家說好說惡，受信施物持與比丘，因此得利衣被、飲食、床褥、湯藥、諸生活具。
彼得利已，染著觸猗，不見災患，不能捨離，隨意而用，彼比丘行惡戒，成就惡法，最在其邊，生弊腐敗，非梵行稱梵行，非沙門稱沙門。
^n17^m16c猶如梵志見食吐鳥已，而問之曰：
『善來，食吐鳥！汝從何來？為欲何去？』
答曰：『梵志！汝見向者鷲鳥去耶？
我食彼吐，我今欲去，唯畏於人。』
^m16d吾說比丘亦復如是，是以比丘莫行如食吐鳥，莫依非法以自存命，當淨身行，淨口、意行，住無事中，著糞掃衣，常行乞食。
次第乞食，少欲知足，樂住遠離而習精勤，立正念、正智、正定、正慧，常當遠離，應學如是！
^n18^m17a時，彼犲獸與此梵志共論是已，便捨而去。吾說此喻有何義耶？
^m17b若有比丘依貧村住，彼若知村邑及城郭中多有智慧精進梵行者，卽便避去。
若知村邑及城郭中無有智慧精進梵行者，而來住中，或九月，或十月，諸比丘見已，便問：
『賢者！何處遊行？』
彼卽答曰：『諸賢！我依某處貧村邑行。』
諸比丘聞已卽作是念：此賢者難行而行。
所以者何？此賢者乃能依某貧村邑行。
諸比丘等便共恭敬禮事供養，因此得利衣被、飲食、床褥、湯藥、諸生活具。
彼得利已，染著觸猗，不見災患，不能捨離，隨意而用，彼比丘行惡戒，成就惡法，最在其邊，生弊腐敗，非梵行稱梵行，非沙門稱沙門。
^n19^m17c猶如梵志見犲獸已，而問之曰︰『善來，犲獸！
汝從何來？為欲何去？』
答曰：『梵志！我從深澗至深澗，從榛莽至榛莽，從僻靜至僻靜處來，我今欲食死象之肉，死馬、死牛、死人之肉，我今欲去，唯畏於人。』
^m17d吾說比丘亦復如是，是以比丘莫行如犲，莫依非法以自存命，當淨身行，淨口、意行，住無事中，著糞掃衣，常行乞食。
次第乞食，少欲知足，樂住遠離而習精勤，立正念、正智、正定、正慧，常當遠離，應學如是！
^n20^m18a彼時，烏鳥面訶梵志已，便捨而去。吾說此喻有何義耶？
^m18b若有比丘依貧無事處而受夏坐，彼若知村邑及城郭中多有智慧精進梵行者，卽便避去。
若知村邑及城郭中無有智慧精進梵行者，而來住中二月、三月，諸比丘見已，問曰：
『賢者！何處夏坐？』
答曰：『諸賢！我今依某貧無事處而受夏坐，我不如彼諸愚癡輩，作床成就，具足五事而住於中，中前中後、中後中前，口隨其味，味隨其口，求而求，索而索。』
時，諸比丘聞已，卽作是念：
此賢者難行而行。所以者何？
此賢者乃能依某貧無事處而受夏坐。
諸比丘等便共恭敬禮事供養，因此得利衣被、飲食、床褥、湯藥、諸生活具。
彼得利已，染著觸猗，不見災患，不能捨離，隨意而用，彼比丘行惡戒，成就惡法，最在其邊，生弊腐敗，非梵行稱梵行，非沙門稱沙門。
^n21^m18c猶如梵志見烏鳥已，而問之曰：
『善來，烏鳥！汝從何來？為欲何去？』
答曰：『梵志！汝強額癡狂，何為問我：
汝從何來？為欲何去？』
^m18d吾說比丘亦復如是，是以比丘莫行如烏，莫依非法以自存命，當淨身行，淨口、意行，住無事中，著糞掃衣，常行乞食。
次第乞食，少欲知足，樂住遠離而習精勤，立正念、正智、正定、正慧，常當遠離，應學如是！
^n22^m19a彼狌狌獸與此梵志共論是已，便捨而去。吾說此喻有何義耶？
^m19b若有比丘依村邑行，比丘平旦著衣持鉢，入村乞食，善護於身，守攝諸根，立於正念。
彼從村邑乞食已竟，食訖，中後收舉衣鉢，澡洗手足，以尼師檀著於肩上。
或至無事處，或至樹下，或至空屋中，敷尼師檀，結跏趺坐。
正身正願，反念不向，斷除貪伺，心無有諍，見他財物、諸生活具，不起貪伺，欲令我得。彼於貪伺淨除其心。
如是瞋恚、睡眠、掉悔，斷疑度惑，於善法中無有猶豫，彼於疑惑淨除其心。
彼已斷此五蓋心穢慧羸，離欲、離惡不善之法，至得第四禪成就遊。
彼得如是，定心清淨，無穢無煩，柔軟善住，得不動心，趣向漏盡智通作證，彼便知此苦如真，知此苦集，知此苦滅，知此苦滅道如真；
知此漏，知此漏集，知此漏滅，知此漏滅道如真。
彼如是知，如是見已，則欲漏心解脫，有漏、無明漏心解脫。解脫已，便知解脫：
生已盡，梵行已立，所作已辦，不更受有，知如真。
^n23^m19c猶如梵志見狌狌已，而問之曰：
『善來，狌狌！汝從何來？為欲何去？』
答曰：『梵志！我從園至園，從觀至觀，從林至林，飲清泉水，噉好果來，我今欲去，不畏於人。』
^m19d吾說比丘亦復如是。
^m20是以比丘莫行如獺，莫行如究暮，莫行如鷲，莫行如食吐鳥，莫行如犲，莫行如烏，當行如狌狌。
所以者何？世中無著真人如狌狌獸。」
^n24^m21佛說如是，彼諸比丘聞佛所說，歡喜奉行。
^ck#m66〔說本經〕：
^n1^m1我聞如是：
^m2一時，佛遊波羅㮈，在仙人住處鹿野園中。
^m3時，諸比丘於中食後，以小因緣集坐講堂，共論此事：
「云何諸賢！居士在家何者為勝？
為比丘等持戒妙法，成就威儀，入家受食耶？
為朝朝益利百千萬倍乎？」
^m4或有比丘作是說者：
「諸賢！何用益利百千萬倍，唯此至要，若有比丘持戒妙法，成就威儀，入家受食，非為朝朝益利百千萬倍。」
^n2^m5是時，尊者阿那律陀亦在眾中，於是，尊者阿那律陀告諸比丘：
「諸賢！何用益利百千萬倍？
設復過是，唯此至要，若有比丘持戒妙法，成就威儀，入家受食，非為朝朝益利百千萬倍。所以者何？
^n3^m6我憶昔時在此波羅㮈國為貧窮人，唯仰捃拾客擔生活。
是時，此波羅㮈國災旱、早霜、蟲蝗，五穀不熟，人民荒儉，乞求難得。
^m7是時，有一辟支佛，名曰無患，依此波羅㮈住。
於是，無患辟支佛過夜平旦著衣持鉢，入波羅㮈而行乞食。
我於爾時為捃拾故，早出波羅㮈。
諸賢！我登出時，逢見無患辟支佛入彼。
時，無患辟支佛持淨鉢入，如本淨鉢出。
^n4^m8諸賢！
我時捃還入波羅㮈，復見無患辟支佛出。
彼見我已，便作是念：
我旦入時，見此人出；我今還出，復見此人入，此人或能未得食也，我今寧可隨此人去。
時，辟支佛便追尋我，如影隨形。
諸賢！我持捃還到家，捨擔而迴顧視，便見無患辟支佛來追尋我後，如影隨形。
我見彼已，便作是念：我旦出時，見此仙人入城乞食，今此仙人或未得食，我寧可自闕己食，分與此仙人。
作是念已，卽持食分與辟支佛，白曰：
『仙人！當知此食是我己分，為慈愍故，願哀受之！』
^n5^m9時，辟支佛卽答我曰：
『居士！當知今年災旱、早霜、蟲蝗，五穀不熟，人民荒儉，乞求難得，汝可減半著我鉢中，汝自食半，俱得存命，如是者好。』
我復白曰：『仙人！當知我在居家自有釜竈、有樵薪、有穀米，飲食早晚亦無時節，仙人！
當為慈愍我故，盡受此食！』
時，辟支佛為慈愍故，便盡受之。
^n6^m10諸賢！我因施彼一鉢食福，七反生天，得為天王；
七反生人，復為人王。
諸賢！我因施彼一鉢食福，得生如此釋種族中，大富豐饒，多諸畜牧、封戶、食邑，資財無量，珍寶具足。
諸賢！我因施彼一鉢食福，棄捨百千姟金錢王，出家學道，況復其餘種種雜物。
諸賢！我因施彼一鉢食福，為王、王臣、梵志、居士、一切人民所見識待，及四部眾比丘、比丘尼、優婆塞、優婆夷所見敬重。
諸賢！我因施彼一鉢食福，常為人所請求，令受飲食、衣被、氍氀、毾㲪、床褥、綩綖、病瘦湯藥、諸生活具，非不請求。
若我爾時知彼沙門是無著真人者，所獲福報當復轉倍，受大果報，極妙功德，明所徹照，極廣甚大。」
^n7^m11於是，尊者阿那律陀無著真人逮正解脫，說此頌曰：
我憶昔貧窮，唯仰捃拾活；闕己供沙門，無患最上德。
因此生釋種，名曰阿那律；善解能歌舞，作樂常歡喜。
我得見世尊，正覺如甘露；見已生信樂，棄捨家學道。
我得識宿命，知本之所生；生三十三天，七反住於彼。
此七彼亦七，世受生十四；人間及天上，初不墮惡處。
我今知死生，眾生往來處；知他心是非，賢聖五娛樂。
得五支禪定，常息心靜默；已得靜正住，便逮淨天眼。
所為今學道，遠離棄捨家；我今獲此義，得入佛境界。
我不樂於死，亦不願於生；隨時任所適，建立正念智。
隨耶離竹林，我命在彼盡；當在竹林下，無餘般涅槃。」
^n8^m12爾時，世尊在於燕坐，以淨天耳出過於人，聞諸比丘於中食後集坐講堂，共論此事。
^m13世尊聞已，則於晡時從燕坐起，往至講堂比丘眾前，敷座而坐，問諸比丘：
「汝等今日以何事故集坐講堂？」
^m14時，諸比丘白曰：「世尊！我等今日以尊者阿那律陀因過去事而說法故集坐講堂。」
^n9^m15於是，世尊告諸比丘：「汝等今日欲從佛聞因未來事而說法耶？」
^m16諸比丘白曰：「世尊！今正是時。善逝！今正是時。
若世尊為諸比丘因未來事而說法者，諸比丘聞已，當善受持。」
^m17世尊告曰：「諸比丘！諦聽！諦聽！善思念之，吾當為汝廣分別說。」
^n10^m18時，諸比丘受教而聽。
^m19世尊告曰：「諸比丘！未來久遠當有人民壽八萬歲。
人壽八萬歲時，此閻浮洲極大富樂，多有人民，村邑相近，如雞一飛。
諸比丘！人壽八萬歲時，女年五百乃當出嫁。
諸比丘！人壽八萬歲時，唯有如是病，謂寒、熱、大小便、欲、飲食、老、更無餘患。
^m20諸比丘！人壽八萬歲時，有王名螺，為轉輪王，聰明智慧，有四種軍，整御天下，由己自在，如法法王成就七寶。
彼七寶者，輪寶、象寶、馬寶、珠寶、女寶、居士寶、主兵臣寶，是為七。
千子具足，顏貌端正，勇猛無畏，能伏他眾。
彼當統領此一切地乃至大海，不以刀杖，以法教令，令得安樂。
有大金幢，諸寶嚴飾，舉高千肘，圍十六肘，彼當竪之。
既竪之後，下便布施沙門、梵志、貧窮、孤獨、遠來乞者，以飲食、衣被、車乘、華鬘、散華、塗香、屋舍、床褥、氍氀、綩綖、給使、明燈。
^n11^m21彼施此已，便剃除鬚髮，著袈裟衣，至信、捨家、無家、學道。
彼族姓子所為，剃除鬚髮，著袈裟衣，至信、捨家、無家、學道者，唯無上梵行訖，於現法中自知自覺，自作證成就遊：
生已盡，梵行已立，所作已辦，不更受有，知如真。」
^n12^m22爾時，尊者阿夷哆在眾中坐，於是，尊者阿夷哆卽從座起，偏袒著衣，叉手向佛，白曰：
「世尊！我於未來久遠人壽八萬歲時，可得作王，號名曰螺，為轉輪王，聰明智慧，有四種軍，整御天下，由己自在，如法法王成就七寶。
彼七寶者，輪寶、象寶、馬寶、珠寶、女寶、居士寶、主兵臣寶，是為七。
我當有千子具足，顏貌端正，勇猛無畏，能伏他眾。
我當統領此一切地乃至大海，不以刀杖，以法教令，令得安樂。
有大金幢，諸寶嚴飾，舉高千肘，圍十六肘，我當竪之。
既竪之後，下便布施沙門、梵志、貧窮、孤獨、遠來乞者，以飲食、衣被、車乘、花鬘、散華、塗香、屋舍、床褥、氍氀、綩綖、給使、明燈。
我施此已，便剃除鬚髮，著袈裟衣，至信、捨家、無家、學道。
我族姓子所為，剃除鬚髮，著袈裟衣，至信、捨家、無家、學道者，唯無上梵行訖，於現法中自知自覺，自作證成就遊：
生已盡，梵行已立，所作已辦，不更受有，知如真。」
^n13^m23於是，世尊訶尊者阿夷哆曰：
「汝愚癡人！應更一死，而求再終。
所以者何？謂汝作是念：
世尊！我於未來久遠人壽八萬歲時，可得作王，號名曰螺，為轉輪王，聰明智慧，有四種軍，整御天下，由己自在，如法法王成就七寶。
彼七寶者，輪寶、象寶、馬寶、珠寶、女寶、居士寶、主兵臣寶，是為七。
我當有千子具足，顏貌端正，勇猛無畏，能伏他眾。
我當統領此一切地乃至大海，不以刀杖，以法教令，令得安樂。
有大金幢，諸寶嚴飾，舉高千肘，圍十六肘，我當之。
既之後，下便布施沙門、梵志、貧窮、孤獨、遠來乞者，以飲食、衣被、車乘、華鬘、散華、塗香、屋舍、床褥、氍氀、綩綖、給使、明燈。
我施此已，便剃除鬚髮，著袈裟衣，至信、捨家、無家、學道。
我族姓子所為，剃除鬚髮，著袈裟衣，至信、捨家、無家、學道者，唯無上梵行訖，於現法中自知自覺，自作證成就遊：
生已盡，梵行已立，所作已辦，不更受有，知如真。」
^n14^m24世尊告曰：「阿夷哆！汝於未來久遠人壽八萬歲時，當得作王，號名曰螺，為轉輪王，聰明智慧，有四種軍，整御天下，由己自在，如法法王成就七寶。
彼七寶者，輪寶、象寶、馬寶、珠寶、女寶、居士寶、主兵臣寶，是為七。
汝當有千子具足，顏貌端正，勇猛無畏，能伏他眾。
汝當統領此一切地乃至大海，不以刀杖，以法教令，令得安樂。
有大金幢，諸寶嚴飾，舉高千肘，圍十六肘，汝當之。
既之後，下便布施沙門、梵志、貧窮、孤獨、遠來乞者，以飲食、衣被、車乘、華鬘、散華、塗香、屋舍、床褥、氍氀、綩綖、給使、明燈。
汝施此已，便剃除鬚髮，著袈裟衣，至信、捨家、無家、學道。
汝族姓子所為，剃除鬚髮，著袈裟衣，至信、捨家、無家、學道者，唯無上梵行訖，於現法中自知自覺，自作證成就遊：
生已盡，梵行已立，所作已辦，不更受有，知如真。」
^n15^m25佛告諸比丘：「未來久遠人壽八萬歲時，當有佛，名彌勒如來、無所著、等正覺、明行成為、善逝、世間解、無上士、道法御、天人師，號佛、眾祐；
猶如我今已成如來、無所著、等正覺、明行成為、善逝、世間解、無上士、道法御、天人師，號佛、眾祐。
彼於此世，天及魔、梵、沙門、梵志，從人至天，自知自覺，自作證成就遊；
猶如我今於此世，天及魔、梵、沙門、梵志，從人至天，自知自覺，自作證成就遊。
彼當說法，初妙、中妙、竟亦妙，有義有文，具足清淨，顯現梵行；
猶如我今說法，初妙、中妙、竟亦妙，有義有文，具足清淨，顯現梵行。
彼當廣演流布梵行，大會無量，從人至天，善發顯現；
猶如我今廣演流布梵行，大會無量，從人至天，善發顯現。
彼當有無量百千比丘眾，猶如我今無量百千比丘眾。」
^n16^m26爾時，尊者彌勒在彼眾中，於是，尊者彌勒卽從座起，偏袒著衣，叉手向佛白曰：
「世尊！我於未來久遠人壽八萬歲時，可得成佛，名彌勒如來、無所著、等正覺、明行成為、善逝、世間解、無上士、道法御、天人師，號佛、眾祐；
如今世尊、如來、無所著、等正覺、明行成為、善逝、世間解、無上士、道法御、天人師，號佛、眾祐。
我於此世，天及魔、梵、沙門、梵志，從人至天，自知自覺，自作證成就遊；
如今世尊於此世，天及魔、梵、沙門、梵志，從人至天，自知自覺，自作證成就遊。
我當說法，初妙、中妙、竟亦妙，有義有文，具足清淨，顯現梵行；
如今世尊說法，初妙、中妙、竟亦妙，有義有文，具足清淨，顯現梵行。
我當廣演流布梵行，大會無量，從人至天，善發顯現；
如今世尊廣演流布梵行，大會無量，從人至天，善發顯現。
我當有無量百千比丘眾；如今世尊無量百千比丘眾。」
^n17^m27於是，世尊歎彌勒曰：「善哉！善哉！彌勒！汝發心極妙，謂領大眾。
所以者何？如汝作是念：
世尊！我於未來久遠人壽八萬歲時，可得成佛，名彌勒如來、無所著、等正覺、明行成為、善逝、世間解、無上士、道法御、天人師，號佛、眾祐；
如今世尊、如來、無所著、等正覺、明行成為、善逝、世間解、無上士、道法御、天人師，號佛、眾祐。
我於此世，天及魔、梵、沙門、梵志，從人至天，自知自覺，自作證成就遊；
如今世尊於此世，天及魔、梵、沙門、梵志，從人至天，自知自覺，自作證成就遊。
我當說法，初妙、中妙、竟亦妙，有義有文，具足清淨，顯現梵行；
如今世尊說法，初妙、中妙、竟亦妙，有義有文，具足清淨，顯現梵行。
我當廣演流布梵行，大會無量，從人至天，善發顯現；
如今世尊廣演流布梵行，大會無量，從人至天，善發顯現。」
^n18^m28佛復告曰：「彌勒！汝於未來久遠人壽八萬歲時，當得作佛，名彌勒如來、無所著、等正覺、明行成為、善逝、世間解、無上士、道法御、天人師，號佛、眾祐；
猶如我今如來、無所著、等正覺、明行成為、善逝、世間解、無上士、道法御、天人師，號佛、眾祐。
汝於此世，天及魔、梵、沙門、梵志，從人至天，自知自覺，自作證成就遊；
猶如我今於此世，天及魔、梵、沙門、梵志，從人至天，自知自覺，自作證成就遊。
汝當說法，初妙、中妙、竟亦妙，有義有文，具足清淨，顯現梵行；
猶如我今說法，初妙、中妙、竟亦妙，有義有文，具足清淨，顯現梵行。
汝當廣演流布梵行，大會無量，從人至天，善發顯現；
猶如我今廣演流布梵行，大會無量，從人至天，善發顯現。
汝當有無量百千比丘眾；猶如我今無量百千比丘眾。」
^n19^m29爾時，尊者阿難執拂侍佛，於是，世尊迴顧告曰：
「阿難！汝取金縷織成衣來，我今欲與彌勒比丘。」
^m30爾時，尊者阿難受世尊教，卽取金縷織成衣來，授與世尊。
^m31於是，世尊從尊者阿難受此金縷織成衣已，告曰：
「彌勒！汝從如來取此金縷織成之衣，施佛、法、眾。
所以者何？彌勒！諸如來、無所著、等正覺，為世間護，求義及饒益，求安隱快樂。」
^n20^m32於是，尊者彌勒從如來取金縷織成衣已，施佛、法、眾。
^m33時，魔波旬便作是念：此沙門瞿曇遊行波羅㮈仙人住處鹿野園中，彼為弟子因未來說法，我寧可往而嬈亂之。
^m34時，魔波旬往至佛所，到已向佛卽說頌曰：
彼必定當得，容貌妙第一，華鬘瓔珞身，
明珠佩其臂，若在雞頭城，螺王境界中。
^n21^m35於是，世尊而作是念：此魔波旬來到我所，欲相嬈亂。世尊知已，為魔波旬卽說頌曰：
彼必定當得，無伏無疑惑，斷生老病死，
無漏所作訖，若行梵行者，彌勒境界中。
^m36於是，魔王復說頌曰：彼必定當得，名衣上妙服，栴檀以塗體，
身臃直姝長，若在雞頭城，螺王境界中。
^n22^m37爾時，世尊復說頌曰：彼必定當得，無主亦無家，手不持金寶，
無為無所憂，若行梵行者，彌勒境界中。
^m38於是，魔王復說頌曰：彼必定當得，名財好飲食，善能解歌舞，
作樂常歡喜，若在雞頭城，螺王境界中。
^m39爾時，世尊復說頌曰：彼為必度岸，如鳥破網出，得禪自在遊，
具樂常歡喜，汝魔必當知，我已相降伏。
^n23^m40於是，魔王復作是念：世尊知我！善逝見我！愁惱憂慼不能得住。卽於彼處忽沒不現。
^m41佛說如是，彌勒、阿夷哆、尊者阿難及諸比丘聞佛所說，歡喜奉行。
^ck#m67〔大天㮈林經〕^n1^m1我聞如是：
^m2一時，佛遊鞞陀提國，與大比丘眾俱，往至彌薩羅，住大天㮈林中。
爾時，世尊行道中路欣然而笑。
^m3尊者阿難見世尊笑，叉手向佛，白曰：
「世尊！何因緣笑？諸如來、無所著、等正覺若無因緣，終不妄笑。願聞其意！」
^n2^m4彼時，世尊告曰：
「阿難！在昔異時此彌薩羅㮈林之中，於彼有王，名曰大天，為轉輪王，聰明智慧，有四種軍，整御天下，由己自在，如法法王成就七寶，得人四種如意之德。
阿難！彼大天王成就七寶，為何謂耶？
謂輪寶、象寶、馬寶、珠寶、女寶、居士寶、主兵臣寶，是謂為七。
^n3^m5a阿難！彼大天王云何名為成就輪寶？
阿難！時，大天王於月十五日說從解脫時，沐浴澡洗，昇正殿上；
有天輪寶從東方來，輪有千輻，一切具足，清淨自然，非人所造，色如火㷿，光明昱爍。
大天王見已，歡喜踊躍，心自念曰：
生賢輪寶，生妙輪寶，我亦曾從古人聞之，若頂生剎利王於月十五日說從解脫時，沐浴澡洗，昇正殿上；
有天輪寶從東方來，輪有千輻，一切具足，清淨自然，非人所造，色如火㷿，光明昱爍，彼必當作轉輪王也。我將無作轉輪王耶？
阿難！昔大天王將欲自試天輪寶，時，集四種軍──象軍、馬軍、車軍、步軍。
集四種軍已，詣天輪寶所，以左手撫輪，右手轉之，而作是語：
『隨天輪寶，隨天輪寶之所轉去。』
阿難！彼天輪寶轉已卽去，向於東方。
時，大天王亦自隨後及四種軍。若天輪寶有所住處，時大天王卽彼止宿及四種軍。
於是，東方諸小國王，彼皆來詣大天王所，白曰：
『天王！善來！天王！此諸國土極大豐樂，多有人民，盡屬天王，唯願天王以法教之！我等亦當輔佐天王。』
於是，大天王告諸小王曰：
『卿等各各自領境界，皆當以法，莫以非法，無令國中有諸惡業、非梵行人。』
阿難！彼天輪寶過東方去，度東大海，迴至南方、西方、北方。
阿難！隨天輪寶周迴轉去時，大天王亦自隨後及四種軍。
若天輪寶有所住處，時大天王即彼止宿及四種軍。
於是，北方諸小國王，彼皆來詣大天王所，白曰：
『天王！善來！天王！此諸國土極大豐樂，多有人民，盡屬天王，唯願天王以法教之！我等亦當輔佐天王。』
於是，大天王告諸小王曰：
『卿等各各自領境界，皆當以法，莫以非法，無令國中有諸惡業、非梵行人。』
阿難！彼天輪寶過北方去，度北大海，即時速還至本王城，彼大天王坐正殿上斷理財物。
時，天輪寶住於虛空，是謂大天王成就如是天輪之寶。
^n4^m5b阿難！彼大天王云何名為成就象寶？
阿難！時，大天王而生象寶，彼象極白而有七支，其象名曰于娑賀。
大天王見已，歡喜踊躍，若可調者，極令賢善。
阿難！彼大天王則於後時告象師曰：
『汝速御象，令極善調。
若象調已，便來白我。』爾時，象師受王教已，至象寶所，速御象寶，令極善調。
彼時象寶受極御治，疾得善調，猶昔良象壽無量百千歲，以無量百千歲受極御治，疾得善調。
彼象寶者亦復如是，受極御治，疾得善調。
阿難！爾時，象師速御象寶，令極善調。
象寶調已，便詣大天王所，白曰：
『天王！當知我以極御治之，象寶已調，隨天王意。』
阿難！昔大天王試象寶時，平旦日出，至象寶所，乘彼象寶，遊一切地乃至大海，即時速還至本王城，是謂大天王成就如是白象之寶。
^n5^m5c阿難！彼大天王云何名為成就馬寶？
阿難！時，大天王而生馬寶。
彼馬寶者，極紺青色，頭像如烏，以毛嚴身，名髦馬王。
天王見已，歡喜踊躍，若可調者，極令賢善。
阿難！彼大天王則於後時告馬師曰：
『汝速御馬，令極善調。
若馬調已，便來白我。』爾時，馬師受王教已，至馬寶所，速御馬寶，令極善調。
彼時馬寶受極御治，疾得善調，猶昔良馬壽無量百千歲，以無量百千歲受極御治，疾得善調。
彼馬寶者亦復如是，受極御治，疾得善調。
阿難！爾時，馬師速御馬寶，令極善調。
馬寶調已，便詣大天王所，白曰：
『天王！當知我以極御治之，馬寶已調，隨天王意。』
阿難！昔大天王試馬寶時，平旦日出，至馬寶所，乘彼馬寶，遊一切地乃至大海，即時速還至本王城，是謂大天王成就如是紺馬之寶。
^n6^m5d阿難！彼大天王云何名為成就珠寶？
阿難！時，大天王而生珠寶。
彼珠寶者，明淨自然，無有造者，八楞無垢，極好磨治，貫以五色繩，青、黃、赤、白、黑。
阿難！時，大天王內宮殿中欲得燈明，卽用珠寶。
阿難！昔大天王試珠寶時，便集四種軍──象軍、馬軍、車軍、步軍。
集四種軍已，於夜闇中竪立高幢，安珠置上，出至園觀，珠之光耀照四種軍，明之所及方半由延，是謂大天王成就如是明珠之寶。
^n7^m5e阿難！彼大天王云何名為成就女寶？
阿難！時，大天王而生女寶。
彼女寶者，身體光澤，皎潔明淨，美色過人，少不及天，姿容端正，覩者歡悅，口出芬馥青蓮華香，身諸毛孔出栴檀馨，冬則身溫，夏則身涼。
彼女至心承事於王，發言悅樂，所作捷疾，聰明智慧，歡喜行善。
彼女念王，常不離心，況身、口行，是謂大天王成就如是美女之寶。
^n8^m5f阿難！彼大天王云何成就居士之寶？
阿難！時，大天王生居士寶，彼居士寶極大豐富，資財無量，多有畜牧、封戶、食邑，種種具足福業之報，而得天眼，見諸寶藏，空、有悉見，見有守護無守護者，金藏、錢藏，作以不作皆悉見之。
阿難！彼居士寶詣大天王，白曰：
『天王！若欲得金及錢寶者，天王莫憂！我自知時。』
阿難！昔大天王試居士寶時，彼王乘船，入恒水中，告曰：
『居士！我欲得金及以錢寶。』居士白曰：
『天王！願船至岸。』時，大天王告曰：
『居士！正欲此中得，正欲此中得。』居士白曰：
『天王！願令船住。』
阿難！時，居士寶至船前頭，長跪申手，便於水中舉四藏，出金藏、錢藏、作藏、不作藏，白曰：
『天王！隨意所欲，金及錢寶恣其所用，用已餘者，還著水中。』
是謂大天王成就如是居士之寶。
^n9^m5g阿難！彼大天王云何成就主兵臣寶？
阿難！時，大天王生主兵寶，彼主兵臣聰明智慧，辯才巧言，多識分別。
主兵臣寶為大天王設現世義，勸安立之；
設後世義，勸安立之；設現世義、後世義，勸安立之。
彼主兵臣為大天王，欲合軍眾，便能合之，欲解便解，欲令大天王四種軍眾不使疲乏，及勸助之，諸臣亦然，是謂大天王成就如是主兵臣寶。
^n10^m6阿難！是謂大天王成就七寶。
^m7阿難！彼大天王云何得人四種如意之德？
^m8a彼大天王壽命極長八萬四千歲，為童子嬉戲八萬四千歲，作小國王八萬四千歲，為大國王八萬四千歲，剃除鬚髮，著袈裟衣，至信、捨家、無家、學道，學仙人王修行梵行，在此彌薩羅，住大天㮈林中。
阿難！若大天王壽命極長八萬四千歲，為童子嬉戲八萬四千歲，作小國王八萬四千歲，為大國王八萬四千歲，剃除鬚髮，著袈裟衣，至信、捨家、無家、學道，學仙人王修行梵行，在此彌薩羅，住大天㮈林中者，是謂大天王第一如意之德。
^n11^m8b復次，阿難！彼大天王無有疾病，成就平等食味之道，不冷不熱，安隱無諍。
由是之故，其所飲食而得安消。阿難！
若大天王無有疾病，成就平等食味之道，不冷不熱，安隱無諍。
由是之故，其所飲食而得安消者，是謂大天王第二如意之德。
^n12^m8c復次，阿難！彼大天王身體光澤，皎潔明淨，美色過人，少不及天，端正姝好，覩者歡悅。
阿難！若大天王身體光澤，皎潔明淨，美色過人，少不及天，端正姝好，覩者歡悅，是謂大天王第三如意之德。
^n13^m8d復次，阿難！彼大天王常於愛念梵志、居士，如父念子；
梵志、居士亦復敬重於大天王，如子敬父。
阿難！昔大天王在園觀中告御者曰：
『徐徐御車，我欲久視梵志、居士。』
梵志、居士亦告御者：
『徐徐御車，我等欲久視大天王。』
阿難！若大天王常於愛念梵志、居士，如父念子；
梵志、居士亦復敬重於大天王，如子敬父者，是謂大天王第四如意之德。
阿難！是謂大天王得人四種如意之德。
^n14^m9阿難！
彼大天王則於後時告剃髮人：
『汝若見我頭生白髮者，便可啟我。』
於是，剃髮人受王教已，而於後時沐浴王頭，見生白髮，見已，啟曰：
『天王！當知天使已至，頭生白髮。』
彼大天王復告剃髮人：『汝持金鑷徐拔白髮，著吾手中。』
時，剃髮人聞王教已，卽以金鑷徐拔白髮，著王手中。
阿難！彼大天王手捧白髮而說頌曰：
我頭生白髮，壽命轉衰減；天使已來至，我今學道時。
^n15^m10阿難！彼大天王見白髮已，告太子曰：
『太子！當知天使已至，頭生白髮。
太子！我已得人間欲，今當復求天上之欲。
太子！我欲剃除鬚髮，著袈裟衣，至信、捨家、無家、學道。
太子！我今以此四天下付授於汝，汝當如法治化，莫以非法，無令國中有諸惡業、非梵行人。
太子！汝後若見天使已至，頭生白髮者，汝當復以此國政授汝太子，善教敕之。
授太子國已，汝亦當復剃除鬚髮，著袈裟衣，至信、捨家、無家、學道。
太子！我今為汝轉此相繼之法，汝亦當復轉此相繼之法，莫令人民墮在極邊。
太子！云何我今為汝轉此相繼之法，汝亦當復轉此相繼之法，莫令人民墮在極邊？太子！
若此國中傳授法絕，不復續者，是名人民墮在極邊。
太子！以是之故，我今為汝轉。太子！
我已為汝轉此相繼之法，汝亦當復轉此相繼之法，莫令人民墮在極邊。』
^n16^m11阿難！彼大天王以此國政付授太子，善教敕已，便剃除鬚髮，著袈裟衣，至信、捨家、無家、學道，學仙人王修行梵行，在此彌薩羅大天㮈林中。
^m12彼亦轉輪王，成就七寶，得人四種如意之德。
云何成就七寶，得人四種如意之德？
如前所說七寶，得人四種如意之德。
阿難！彼轉輪王亦於後時告剃髮人：
『汝若見我頭生白髮者，便可啟我。』
於是，剃髮人受王教已，而於後時沐浴王頭，見生白髮，見已，啟曰：
『天王！當知天使已至，頭生白髮。』
彼轉輪王復告剃髮人：『汝持金鑷徐拔白髮，著吾手中。』
時，剃髮人聞王教已，卽以金鑷徐拔白髮，著王手中。
阿難！彼轉輪王手捧白髮而說頌曰：
我頭生白髮，壽命轉衰減；天使已來至，我今學道時。
阿難！彼轉輪王見白髮已，告太子曰：
『太子！當知天使已至，頭生白髮。
太子！我已得人間欲，今當復求天上之欲。
太子！我欲剃除鬚髮，著袈裟衣，至信、捨家、無家、學道，我今以此四天下付授於汝，汝當如法治化，莫以非法，無令國中有諸惡業、非梵行人。
太子！汝後若見天使已至，頭生白髮者，汝亦當復以此國政授汝太子，善教敕之。
授太子國已，汝亦當復剃除鬚髮，著袈裟衣，至信、捨家、無家、學道。
太子！我今為汝轉此相繼之法，汝亦當復轉此相繼之法，莫令人民墮在極邊。
太子！云何我今為汝轉此相繼之法，汝亦當復轉此相繼之法，莫令人民墮在極邊？太子！
若此國中傳授法絕，不復續者，是名人民墮在極邊。
太子！以是之故，我今為汝轉。太子！
我已為汝轉此相繼之法，汝亦當復轉此相繼之法，莫令人民墮在極邊。』
阿難！彼轉輪王以此國政付授太子，善教敕已，便剃除鬚髮，著袈裟衣，至信、捨家、無家、學道，學仙人王修行梵行，在此彌薩羅大天㮈林中。
^n17^m13阿難！是為從子至子，從孫至孫，從族至族，從見至見，展轉八萬四千轉輪王，剃除鬚髮，著袈裟衣，至信、捨家、無家、學道，學仙人王修行梵行，在此彌薩羅大天㮈林中。
^n18^m14彼最後王名曰尼彌，如法法王，行法如法，而為太子、后妃、婇女及諸臣民、沙門、梵志乃至蜫蟲，奉持法齋，月八日、十四日、十五日修行布施，施諸窮乏沙門、梵志、貧窮、孤獨、遠來乞者，以飲食、衣被、車乘、華鬘、散華、塗香、屋舍、床褥、氍氀、綩綖、給使、明燈。
^n19^m15彼時，三十三天集坐善法講堂，咨嗟稱歎尼彌王曰：
『諸賢！鞞陀提人有大善利，有大功德。
所以者何？彼最後王名曰尼彌，如法法王，行法如法，而為太子、后妃、婇女及諸臣民、沙門、梵志，乃至蜫蟲，奉持法齋，月八日、十四日、十五日修行布施，施諸窮乏沙門、梵志、貧窮、孤獨、遠來乞者，以飲食、衣被、車乘、華鬘、散華、塗香、屋舍、床褥、氍氀、綩綖、給使、明燈。』
^n20^m16時，天帝釋亦在眾中。
於是，天帝釋告三十三天曰：
『諸賢！汝等欲得卽在此見尼彌王耶？』
三十三天白曰：『拘翼！我等欲得卽在此見彼尼彌王。』
^m17爾時，帝釋猶如力士屈伸臂頃，於三十三天上忽沒不現，已來至此尼彌王殿。
於是，尼彌王見天帝釋，見已，問曰：『汝為是誰？』
帝釋答曰：『大王！聞有天帝釋耶？』
答曰：『聞有帝釋。』
告曰：『我卽是也。大王有大善利，有大功德。
所以者何？三十三天為汝集坐善法講堂，咨嗟稱歎曰：
諸賢！鞞陀提人有大善利，有大功德。
所以者何？彼最後王名曰尼彌，如法法王，行法如法，而為太子、后妃、婇女及諸臣民、沙門、梵志，乃至蜫蟲，奉持法齋，月八日、十四日、十五日修行布施，施諸窮乏沙門、梵志、貧窮、孤獨、遠來乞者，以飲食、衣被、車乘、華鬘、散華、塗香、屋舍、床褥、氍氀、綩綖、給使、明燈。
大王！欲見三十三天耶？』
答曰：『欲見。』
帝釋復告尼彌王曰：『我還天上，當敕嚴駕千象車來，大王乘車娛樂遊戲昇於天上。』
時，尼彌王為天帝釋默然而受。
^n21^m18於是，帝釋知尼彌王默然受已，猶如力士屈伸臂頃，於尼彌王殿忽沒不現。
已還至彼三十三天，帝釋到已，告御者曰：
『汝速嚴駕千象車，往迎尼彌王，到已，白曰：
大王！當知天帝釋遣此千象車來迎於大王，可乘此車娛樂遊戲昇於天上。
王乘車已，復白王曰：
王欲令我從何道送？為從惡受惡報道？
為從妙受妙報道耶？』
^n22^m19於是，御者受帝釋教已，卽便嚴駕千象車，往至尼彌王所，到已，白曰：
『大王！當知帝釋遣此千象車來迎於大王，可乘此車娛樂遊戲昇於天上。』
時，尼彌王昇彼車已，御者復白王：
『欲令我從何道送？為從惡受惡報道？
為從妙受妙報道耶？』
^n23^m20時，尼彌王告御者曰：『汝於兩道中間送我，惡受惡報，妙受妙報。』
於是，御者便於兩道中間送王，惡受惡報，妙受妙報。
於是，三十三天遙見尼彌王來，見已稱善：
『善來！大王！善來！大王！可與三十三天共住娛樂。』
^n24^m21時，尼彌王為三十三天而說頌曰：
猶如假借乘，一時暫求車；此處亦復然，謂為他所有。
我還彌薩羅，當作無量善；因是生天上，作福為資糧。
^m22阿難！昔大天王者汝謂異人耶？
莫作是念！當知卽是我也。
^m23阿難！我昔從子至子，從孫至孫，從族至族，從我展轉八萬四千轉輪王，剃除鬚髮，著袈裟裟衣，至信、捨家、無家、學道，學仙人王修行梵行，在此彌薩羅大天㮈林中。
^n25^m24阿難！我爾時為自饒益，亦饒益他，饒益多人，愍傷世間，為天、為人求義及饒益，求安隱快樂。
爾時說法不至究竟，不究竟白淨，不究竟梵行；
不究竟梵行訖，爾時不離生老病死、啼哭憂慼，亦未能得脫一切苦。
^n26^m25阿難！我今出世，如來、無所著、等正覺、明行成為、善逝、世間解、無上士、道法御、天人師，號佛、眾祐，我今為自饒益，亦饒益他，饒益多人，愍傷世間，為天、為人求義及饒益，求安隱快樂。
我今說法得至究竟，究竟白淨，究竟梵行；
究竟梵行訖，我今得離生老病死、啼哭憂慼，我今已得脫一切苦。
^n27^m26阿難！我今為汝轉相繼法，汝亦當復轉相繼法，莫令佛種斷。
阿難！云何我今為汝轉相繼法，汝亦當復轉相繼法，莫令佛種斷？
謂八支聖道，正見…乃至正定為八。
阿難！是謂我今為汝轉相繼法，汝亦當復轉相繼法，莫令佛種斷。」
^n28^m27佛說如是，尊者阿難及諸比丘聞佛所說，歡喜奉行。
^ck#m68〔大善見王經〕^n1^m1我聞如是：
^m2一時，佛遊拘尸城，住惒跋單力士娑羅林中。
^m3爾時，世尊最後欲取般涅槃時，告曰：
「阿難！汝往至雙娑羅樹間，可為如來北首敷床，如來中夜當般涅槃。」
^m4尊者阿難受如來教，卽詣雙樹，於雙樹間而為如來北首敷床。
敷床已訖，還詣佛所，稽首禮足，卻住一面，白曰：
「世尊！已為如來於雙樹間北首敷床，唯願世尊自當知時！」
^n2^m5於是，世尊將尊者阿難至雙樹間，四疊鬱多羅僧以敷床上，襞僧伽梨作枕，右脇而臥，足足相累，最後欲取般涅槃。
^m6時，尊者阿難執拂侍佛，尊者阿難叉手向佛，白曰：
「世尊！更有餘大城，一名瞻波，二名舍衛，三名鞞舍離，四名王舍城，五名波羅㮈，六名加維羅衛，世尊不於彼般涅槃，何故正在此小土城？
諸城之中此最為下。」
^n3^m7是時，世尊告曰：
「阿難！汝莫說此為小土城，諸城之中此最為下。
所以者何？乃過去時，此拘尸城名拘尸王城，極大豐樂，多有人民。
阿難！拘尸王城長十二由延，廣七由延。
阿難！造立樓櫓，高如一人，或二、三、四…至高七人。
^n4^m8阿難！
拘尸王城於外周匝有垣牆七重，其牆則以四寶塼壘──金、銀、琉璃及水精。
其底布以四種寶沙──金、銀、琉璃及水精。
阿難！拘尸王城周匝外有垣牆七重，其牆亦以四寶塼壘──金、銀、琉璃及水精。
阿難！拘尸王城周匝七重，行四寶多羅樹──
金、銀、琉璃及水精，金多羅樹銀葉華實，銀多羅樹金葉華實，琉璃多羅樹水精葉華實，水精多羅樹琉璃葉華實。
阿難！彼多羅樹間作種種華池──
青蓮華池，紅蓮、赤蓮、白蓮華池。
阿難！其華池岸四寶塼壘──金、銀、琉璃及水精。
其底布以四種寶沙──金、銀、琉璃及水精。
阿難！彼池中有四寶梯陛──
金、銀、琉璃及水精，金陛銀蹬，銀陛金蹬，琉璃陛水精蹬，水精陛琉璃蹬。
阿難！彼池周匝有四寶鉤欄──
金、銀、琉璃及水精，金欄銀鉤，銀欄金鉤，琉璃欄水精鉤，水精欄琉璃鉤。
阿難！彼池覆以羅網，鈴懸其間，彼鈴四寶──
金、銀、琉璃及水精，金鈴銀舌，銀鈴金舌，琉璃鈴水精舌，水精鈴琉璃舌。
阿難！於彼池中植種種水華──
青蓮華，紅蓮、赤蓮、白蓮華，常水常華，無守視者，通一切人。
阿難！於彼池岸植種種陸華──
修摩那華、婆師華、瞻蔔華、修揵提華、摩頭揵提華、阿提牟哆華、波羅頭華。
^n5^m9阿難！
其華池岸有眾多女，身體光澤，皎潔明淨，美色過人，少不及天，姿容端正，覩者歡悅，眾寶瓔珞，嚴飾具足。
彼行惠施，隨其所須，飲食、衣被、車乘、屋舍、床褥、氍氀、給使、明燈，悉以與之。
^n6^m10阿難！其多羅樹葉，風吹之時，有極上妙音樂之聲，猶五種妓工師作樂，極妙上好諧和之音。
阿難！其多羅樹葉，風吹之時，亦復如是。
阿難！拘尸城中設有弊惡極下之人，其有欲得五種妓樂者，卽共往至多羅樹間，皆得自恣，極意娛樂。
阿難！拘尸王城常有十二種聲，未曾斷絕，象聲、馬聲、車聲、步聲、吹螺聲、鼓聲、薄洛鼓聲、伎鼓聲、歌聲、舞聲、飲食聲、惠施聲。
^n7^m11阿難！拘尸城中有王，名大善見，為轉輪王，聰明智慧，有四種軍整御天下，由己自在，如法法王成就七寶，得人四種如意之德。
云何成就七寶，得人四種如意之德？
如前所說七寶、四種人如意之德。
^n8^m12阿難！於是，拘尸王城梵志、居士，多取珠寶、鉗婆羅寶，載詣大善見王，白曰：
『天王！此多珠寶、鉗婆羅寶，天王當為見慈愍故，願垂納受！』
大善見王告梵志、居士曰：
『卿等送獻，我所不須，吾亦自有。』
^n9^m13阿難！復有八萬四千諸小國王詣大善見王，白曰：
『天王！我等欲為天王作殿。』
大善見王告諸小王：『卿等欲為我作正殿，我所不須，自有正殿。』
八萬四千諸小國王皆叉手向，再三白曰：
『天王！我等欲為天王作殿，我等欲為天王作殿。』
於是，大善見王為八萬四千諸小王故，默然而聽。
爾時，八萬四千諸小國王知大善見王默然聽已，拜謁辭退，繞三匝而去，各還本國，以八萬四千車載金自重，并及其錢作以不作，復以一一珠寶之柱載往拘尸城，去城不遠，作大正殿。
^n10^m14阿難！彼大正殿長一由延，廣一由延。
阿難！彼大正殿四寶塼壘──金、銀、琉璃及水精。
阿難！彼大正殿四寶梯陛──
金、銀、琉璃及水精，金陛銀蹬，銀陛金蹬，琉璃陛水精蹬，水精陛琉璃蹬。
阿難！大正殿中有八萬四千柱，以四寶作──
金、銀、琉璃及水精，金柱銀櫨磉，銀柱金櫨磉，琉璃柱水精櫨磉，水精柱琉璃櫨磉。
阿難！大正殿內立八萬四千樓，以四寶作──
金、銀、琉璃及水精，金樓銀覆，銀樓金覆，琉璃樓水精覆，水精樓琉璃覆。
阿難！大正殿中設八萬四千御座，亦四寶作──
金、銀、琉璃及水精，金樓設銀御座，敷以氍氀、毾㲪，覆以錦綺羅縠，有襯體被，兩頭安枕，加陵伽波惒邏波遮悉多羅那。
如是銀樓設金御座，琉璃樓設水精御座，水精樓設琉璃御座，敷以氍氀、毾㲪，覆以錦綺羅縠，有襯體被，兩頭安枕，加陵伽波惒邏波遮悉多羅那。
阿難！彼大正殿周匝繞有四寶鉤欄──
金、銀、琉璃及水精，金欄銀鉤，銀欄金鉤，琉璃欄水精鉤，水精欄琉璃鉤。
阿難！彼大正殿覆以羅網，鈴懸其間，彼鈴四寶──
金、銀、琉璃及水精，金鈴銀舌，銀鈴金舌，琉璃鈴水精舌，水精鈴琉璃舌。
^n11^m15阿難！彼大正殿具足成已，八萬四千諸小國王去殿不遠，作大華池。
阿難！彼大華池長一由延，廣一由延。
阿難！彼大華池四寶塼壘──金、銀、琉璃及水精。
其底布以四種寶沙──金、銀、琉璃及水精。
阿難！彼大華池有四寶梯陛──
金、銀、琉璃及水精，金陛銀蹬，銀陛金蹬，琉璃陛水精蹬，水精陛琉璃蹬。
阿難！彼大華池周匝繞有四寶鉤欄──
金、銀、琉璃及水精，金欄銀鉤，銀欄金鉤，琉璃欄水精鉤，水精欄琉璃鉤。
阿難！彼大華池覆以羅網，鈴懸其間，彼鈴四寶──
金、銀、琉璃及水精，金鈴銀舌，銀鈴金舌，琉璃鈴水精舌，水精鈴琉璃舌。
阿難！彼大華池其中則有種種水華──
青蓮華、紅蓮、赤蓮、白蓮華，常水常華，有守視者，不通一切人。
阿難！彼大華池其岸則有種種陸華──
修摩那華、婆師華、瞻蔔華、修揵提華、摩頭揵提華、阿提牟哆華、波羅賴華。
^n12^m16阿難！如是大殿及大華池具足成已，八萬四千諸小國王去殿不遠，作多羅園。
阿難！彼多羅園長一由延，廣一由延。
阿難！多羅園中植八萬四千多羅樹，則以四寶──
金、銀、琉璃及水精，金多羅樹銀葉華實，銀多羅樹金葉華實，琉璃多羅樹水精葉華實，水精多羅樹琉璃葉華實。
阿難！彼多羅園周匝有四寶鉤欄──
金、銀、琉璃及水精，金欄銀鉤，銀欄金鉤，琉璃欄水精鉤，水精欄琉璃鉤。
阿難！彼多羅園覆以羅網，鈴懸其間，彼鈴四寶──
金、銀、琉璃及水精，金鈴銀舌，銀鈴金舌，琉璃鈴水精舌，水精鈴琉璃舌。
^n13^m17阿難！如是大殿華池及多羅園具足成已，八萬四千諸小國王即共往詣大善見王，白曰：
『天王！當知大殿華池及多羅園悉具足成，唯願天王隨意所欲。』
^m18阿難！爾時，大善見王便作是念：
我不應先昇此大殿，若有上尊沙門、梵志，依此拘尸王城住者，我寧可請一切來集坐此大殿，施設上味極美餚饌，種種豐饒食噉含消，手自斟酌，皆令飽滿，食竟收器，行澡水訖，發遣令還。
^n14^m19阿難！大善見王作是念已，卽請上尊沙門、梵志，依彼拘尸王城住者，一切來集昇大正殿。
都集坐已，自行澡水，便以上味極美餚饌，種種豐饒食噉含消，手自斟酌，皆令飽滿。
食竟收器，行澡水訖，受咒願已，發遣令還。
^n15^m20阿難！大善見王復作是念：
今我不應大正殿中而行於欲，我寧可獨將一侍人昇大殿住。
^m21a阿難！大善見王則於後時，將一侍人昇大正殿，便入金樓，坐銀御床，敷以氍氀、毾㲪，覆以錦綺羅縠，有襯體被，兩頭安枕，加陵伽波惒邏波遮悉多羅那。
坐已，離欲、離惡不善之法，有覺、有觀，離生喜、樂，逮初禪成就遊。
^n16^m21b從金樓出，次入銀樓，坐金御床，敷以氍氀、毾㲪，覆以錦綺羅縠，有襯體被，兩頭安枕，加陵伽波惒邏波遮悉多羅那。
坐已，離欲、離惡不善之法，有覺、有觀，離生喜、樂，逮初禪成就遊。
^n17^m21c從銀樓出，入琉璃樓，坐水精御床，敷以氍氀、毾㲪，覆以錦綺羅縠，有襯體被，兩頭安枕，加陵伽波惒邏波遮悉多羅那。
坐已，離欲、離惡不善之法，有覺、有觀，離生喜、樂，逮初禪成就遊。
^n18^m21d從琉璃樓出，入水精樓，坐琉璃御床，敷以氍氀、毾㲪，覆以錦綺羅縠，有襯體被，兩頭安枕，加陵伽波惒邏波遮悉多羅那。
坐已，離欲、離惡不善之法，有覺、有觀，離生喜、樂，逮初禪成就遊。
^n19^m22阿難！爾時八萬四千夫人及女寶並久不見大善見王，各懷飢虛，渴仰欲見。
於是，八萬四千夫人共詣女寶，白曰：
『天后！當知我等並久不覲天王。天后！
我等今欲共見天王。』
^n20^m23女寶聞已，告主兵臣：『汝今當知：我等並久不覲天王，今欲往見。』
主兵臣聞，即送八萬四千夫人及女寶至大正殿。
八萬四千象、八萬四千馬、八萬四千車、八萬四千步、八萬四千小王亦共侍送至大正殿。
^n21^m24當去之時，其聲高大，音響震動，大善見王聞其聲高大，音響震動，聞已，卽問傍侍者曰：
『其誰聲高大，音響震動？』
侍者白曰：『天王！是八萬四千夫人及女寶，今悉共來詣大正殿。
八萬四千象、八萬四千馬、八萬四千車、八萬四千步、八萬四千小王亦復共來詣大正殿，是故其聲高大，音響震動。』
^n22^m25大善見王聞已，告侍者曰：
『汝速下殿，可於露地疾敷金床，訖還白我。』
侍者受教，卽從殿下，則於露地疾敷金床訖，還白曰：
『已為天王則於露地敷金床訖，隨天王意。』
阿難！大善見王卽共侍者從殿來下，昇金床上，結跏趺坐。
阿難！彼時八萬四千夫人及女寶皆悉共前，詣大善見王。
阿難！大善見王遙見八萬四千夫人及女寶，見已，則便閉塞諸根。
^n23^m26於是，八萬四千夫人及女寶見王閉塞諸根已，便作是念：
天王今必不用我等，所以者何？天王適見我等，便閉塞諸根。
阿難！於是，女寶則前往詣大善見王，到已，白曰：
『天王！當知彼八萬四千夫人及女寶盡是天王所有，唯願天王常念我等，乃至命終！
八萬四千象、八萬四千馬、八萬四千車、八萬四千步、八萬四千小王，盡是天王所有，唯願天王常念我等，乃至命終！』
^n24^m27彼時大善見王聞斯語已，告女寶曰：
『妹！汝等長夜教我為惡，不令行慈。
妹！汝等從今已後，當教我行慈，莫令為惡。』
^m28阿難！八萬四千夫人及女寶卻住一面，涕零悲泣，而作此語：
『我等非是天王之妹，而今天王稱我等為妹。』
^n25^m29阿難！彼八萬四千夫人及女寶各各以衣抆拭其淚，復前往詣大善見王，到已，白曰：
『天王！我等云何教天王行慈，不為惡耶？』
^m30大善見王答曰：『諸妹！汝等為我，應如是說：
天王知不？人命短促，當就後世，應修梵行，生無不終。
天王！當知彼法必來，非可愛念，亦不可喜，壞一切世，名曰為死。
是以天王於八萬四千夫人及女寶有念有欲者，唯願天王悉斷、捨離，至終莫念！
於八萬四千象、八萬四千馬、八萬四千車、八萬四千步、八萬四千小王，天王有欲有念者，唯願天王悉斷、捨離，至終莫念！
諸妹！汝等如是教我行慈，不令為惡。』
^n26^m31阿難！彼八萬四千夫人及女寶白曰：
『天王！我等從今已後，當教天王行慈，不令為惡。
天王！人命短促，當就後世。彼法必來，非可愛念，亦不可喜，壞一切世，名曰為死。
是以天王於八萬四千夫人及女寶有念有欲者，唯願天王悉斷、捨離，至終莫念！
於八萬四千象、八萬四千馬、八萬四千車、八萬四千步、八萬四千小王，天王有欲有念者，唯願天王悉斷、捨離，至終莫念！』
^n27^m32阿難！大善見王為彼八萬四千夫人及女寶說法，勸發渴仰，成就歡喜。
無量方便為彼說法，勸發渴仰，成就歡喜已，發遣令還。
阿難！彼八萬四千夫人及女寶知大善見王發遣已，各拜辭還。
^n28^m33a阿難！彼八萬四千夫人及女寶還去不久，大善見王卽共侍者還昇大殿，則入金樓，坐銀御床，敷以氍氀、毾㲪，覆以錦綺羅縠，有襯體被，兩頭安枕，加陵伽波惒邏波遮悉多羅那。坐已，作是觀：
我是最後邊，念欲、念恚、念害、鬪諍、相憎、諛諂、虛偽、欺誑、妄言，無量諸惡不善之法是最後邊。
心與慈俱，遍滿一方成就遊。如是二三四方，四維上下，普周一切，無結無怨，無恚無諍，極廣甚大，無量善修，遍滿一切世間成就遊。
^n29^m33b從金樓出，次入銀樓，坐金御床，敷以氍氀、毾㲪，覆以錦綺羅縠，有襯體被，兩頭安枕，加陵伽波惒邏波遮悉多羅那。坐已，作是觀：
我是最後邊，念欲、念恚、念害、鬪諍、相憎、諛諂、虛偽、欺誑、妄言，無量諸惡不善之法是最後邊。
心與悲俱，遍滿一方成就遊。如是二三四方，四維上下，普周一切，無結無怨，無恚無諍，極廣甚大，無量善修，遍滿一切世間成就遊。
^n30^m33c從銀樓出，入琉璃樓，坐水精御床，敷以氍氀、毾㲪，覆以錦綺羅縠，有襯體被，兩頭安枕，加陵伽波惒邏波遮悉多羅那。坐已，作是觀：
我是最後邊，念欲、念恚、念害、鬪諍、相憎、諛諂、虛偽、欺誑、妄言，無量諸惡不善之法是最後邊。
心與喜俱，遍滿一方成就遊。如是二三四方，四維上下，普周一切，無結無怨，無恚無諍，極廣甚大，無量善修，遍滿一切世間成就遊。
^n31^m33d從琉璃樓出，入水精樓，坐琉璃御床，敷以氍氀、毾㲪，覆以錦綺羅縠，有襯體被，兩頭安枕，加陵伽波惒邏波遮悉多羅那。坐已，作是觀：
我是最後邊，念欲、念恚、念害、鬪諍、相憎、諛諂、虛偽、欺誑、妄言，無量諸惡不善之法是最後邊。
心與捨俱，遍滿一方成就遊。如是二三四方，四維上下，普周一切，無結無怨，無恚無諍，極廣甚大，無量善修，遍滿一切世間成就遊。
^n32^m34阿難！大善見王於最後時生微微死痛，猶如居士或居士子，食極妙食，生小微煩。
阿難！大善見王於最後時生微微死痛亦復如是。
阿難！爾時大善見王修習四梵室，捨念欲已，乘是命終，生梵天中。
^n33^m35阿難！在昔異時大善見王者，汝謂異人耶？
莫作斯念！當知卽是我也。
阿難！我於爾時為自饒益，亦饒益他，饒益多人，愍傷世間，為天、為人求義及饒益，求安隱快樂。
爾時說法不至究竟，不究竟白淨，不究竟梵行；
不究竟梵行訖，爾時不離生老病死、啼哭憂慼，亦未能得脫一切苦。
^n34^m36阿難！我今出世，如來、無所著、等正覺、明行成為、善逝、世間解、無上士、道法御、天人師，號佛、眾祐，我今為自饒益，亦饒益他，饒益多人，愍傷世間，為天、為人求義及饒益，求安隱快樂。
我今說法得至究竟，究竟白淨，究竟梵行；
究竟梵行訖，我今得離生老病死、啼哭憂慼，我今已得脫一切苦。
^n35^m37阿難！從拘尸城，從惒跋單力士娑羅林，從尼連然河，從婆求河，從天冠寺，從為我敷床處，我於其中間七反捨身，於中六反轉輪王，今第七如來、無所著、等正覺。
^n36^m38阿難！我不復見世中天及魔、梵、沙門、梵志，從天至人，更復捨身者，是處不然。
阿難！我今最後生、最後有、最後身、最後形、得最後我，我說是苦邊。」
^m39佛說如是，尊者阿難及諸比丘聞佛所說，歡喜奉行。
^ck#m69〔三十喻經〕^n1^m1我聞如是：
^m2一時，佛遊王舍城，在竹林迦蘭哆園，與大比丘眾俱，共受夏坐。
^m3爾時，世尊於十五日說從解脫時，在比丘眾前敷座而坐。
世尊坐已，便入定意，觀諸比丘心。
於是，世尊見比丘眾靜坐默然、極默然，無有睡眠，除陰蓋故。
比丘眾坐甚深極甚深，息極息、妙極妙。
^n2^m4是時，尊者舍梨子亦在眾中，於是，世尊告曰：
「舍梨子！比丘眾靜坐默然、極默然，無有睡眠，除陰蓋故。
比丘眾坐甚深極甚深，息極息、妙極妙。
舍梨子！誰能敬重奉事比丘眾者？」
^n3^m5於是，尊者舍梨子卽從座起，偏袒著衣，叉手向佛，白曰：
「世尊！如是比丘眾靜坐默然、極默然，無有睡眠，除陰蓋故。
比丘眾坐甚深極甚深，息極息、妙極妙。
世尊！無能敬重奉事比丘眾者，唯有世尊能敬重奉事法及比丘眾、戒、不放逸、布施及定，唯有世尊能敬重奉事。」
^n4^m6世尊告曰：
「舍梨子！如是！如是！
無能敬重奉事比丘眾者，唯有世尊能敬重奉事法及比丘眾、戒、不放逸、布施及定，唯有世尊能敬重奉事。
^m7a舍梨子！猶如王及大臣有種種嚴飾具，繒綵錦罽、指環、臂釧、肘瓔、咽鉗、生色珠鬘，舍梨子！
如是，比丘、比丘尼以戒德為嚴飾具。
^n5^m7b舍梨子！若比丘、比丘尼成就戒德為嚴飾具者，便能捨惡，修習於善。
^m8a舍梨子！猶如王及大臣有五儀式，劍、蓋、天冠、珠柄之拂及嚴飾屣，守衛其身，令得安隱，舍梨子！
如是，比丘、比丘尼以持禁戒為衛梵行。
^m8b舍梨子！若比丘、比丘尼成就禁戒為衛梵行者，便能捨惡，修習於善。
^n6^m9a舍梨子！猶如王及大臣有守閤人，舍梨子！如是，比丘、比丘尼以護六根為守閤人。
^m9b舍梨子！若比丘、比丘尼成就護六根為守閤人者，便能捨惡，修習於善。
^m10a舍梨子！猶如王及大臣有守門將，聰明智慧，分別曉了，舍梨子！
如是，比丘、比丘尼以正念為守門將。
^n7^m10b舍梨子！若比丘、比丘尼成就正念為守門將者，便能捨惡，修習於善。
^m11a舍梨子！猶如王及大臣有好浴池，清泉平滿，舍梨子！
如是，比丘、比丘尼以息心為浴池泉。
^m11b舍梨子！若比丘、比丘尼成就息心為浴池泉者，便能捨惡，修習於善。
^n8^m12a舍梨子！猶如王及大臣有沐浴人，常使洗浴，舍梨子！
如是，比丘、比丘尼以善知識為沐浴人。
^m12b舍梨子！若比丘、比丘尼成就善知識為沐浴人者，便能捨惡，修習於善。
^m13a舍梨子！猶如王及大臣有塗身香，木蜜、沈水、栴檀、蘇合、雞舌、都梁，舍梨子！
如是，比丘、比丘尼以戒德為塗香。
^n9^m13b舍梨子！若比丘、比丘尼成就戒德為塗香者，便能捨惡，修習於善。
^m14a舍梨子！猶如王及大臣有好衣服，初摩衣、錦繒衣、白㲲衣、加陵伽波惒邏衣，舍梨子！
如是，比丘、比丘尼以慚愧為衣服。
^m14b舍梨子！若比丘、比丘尼成就慚愧為衣服者，便能捨惡，修習於善。
^n10^m15a舍梨子！猶如王及大臣有好床座，極廣高大，舍梨子！
如是，比丘、比丘尼以四禪為床座。
^m15b舍梨子！若比丘、比丘尼成就四禪為床座者，便能捨惡，修習於善。
^m16a舍梨子！猶如王及大臣有工剃師，常使洗浴，舍梨子！
如是，比丘、比丘尼以正念為剃師。
^n11^m16b舍梨子！若比丘、比丘尼成就正念為剃師者，便能捨惡，修習於善。
^m17a舍梨子！猶如王及大臣有餚饌美食，種種異味，舍梨子！
如是，比丘、比丘尼以喜為食。
^m17b舍梨子！若比丘、比丘尼成就於喜以為食者，便能捨惡，修習於善。
^m18a舍梨子！猶如王及大臣有種種飲，㮈飲、瞻波飲、甘蔗飲、蒲桃飲、末蹉提飲，舍梨子！
如是，比丘、比丘尼以法味為飲。
^n12^m18b舍梨子！若比丘、比丘尼成就法味以為飲者，便能捨惡，修習於善。
^m19a舍梨子！猶如王及大臣有妙華鬘，青蓮華鬘、瞻蔔華鬘、修摩那華鬘、婆師華鬘、阿提牟哆華鬘，舍梨子！
如是，比丘、比丘尼以三定為華鬘：空、無願、無相。
^m19b舍梨子！若比丘、比丘尼成就三定為華鬘者，便能捨惡，修習於善。
^n13^m20a舍梨子！猶如王及大臣有諸屋舍、堂閣、樓觀，舍梨子！
如是，比丘、比丘尼以三室為屋舍：天室、梵室、聖室。
^m20b舍梨子！若比丘、比丘尼成就三室為屋舍者，便能捨惡，修習於善。
^m21a舍梨子！猶如王及大臣有典守者，謂守室人，舍梨子！
如是，比丘、比丘尼以智慧為守室人。
^n14^m21b舍梨子！若比丘、比丘尼成就智慧為守室人者，便能捨惡，修習於善。
^m22a舍梨子！猶如王及大臣有諸國邑四種租稅，一分供王及給皇后、宮中綵女，二分供給太子、羣臣，三分供國一切民人，四分供給沙門、梵志，舍梨子！
如是，比丘、比丘尼以四念處為租稅。
^n15^m22b舍梨子！若比丘、比丘尼成就四念處為租稅者，便能捨惡，修習於善。
^m23a舍梨子！猶如王及大臣有四種軍──
象軍、馬軍、車軍、步軍，舍梨子！
如是，比丘、比丘尼以四正斷為四種軍。
^m23b舍梨子！若比丘、比丘尼成就四正斷為四種軍者，便能捨惡，修習於善。
^n16^m24a舍梨子！猶如王及大臣有種種轝──
象轝、馬轝、車轝、步轝，舍梨子！
如是，比丘、比丘尼以四如意足為掆轝。
^m24b舍梨子！若比丘、比丘尼成就四如意足以為轝者，便能捨惡，修習於善。
^m25a舍梨子！猶如王及大臣有種種車莊，以眾好師子、虎、豹斑文之皮，織成雜色種種莊飾，舍梨子！
如是，比丘、比丘尼以止觀為車。
^n17^m25b舍梨子！若比丘、比丘尼成就止觀以為車者，便能捨惡，修習於善。
^m26a舍梨子！猶如王及大臣有駕御者，謂御車人，舍梨子！
如是，比丘、比丘尼以正念為駕御人。
^m26b舍梨子！若比丘、比丘尼成就正念為駕御人者，便能捨惡，修習於善。
^n18^m27a舍梨子！猶如王及大臣有極高幢，舍梨子！如是，比丘、比丘尼以己心為高幢。
^m27b舍梨子！若比丘、比丘尼成就己心為高幢者，便能捨惡，修習於善。
^m28a舍梨子！猶如王及大臣有好道路，平正坦然，唯趣圍觀，舍梨子！
如是，比丘、比丘尼以八支聖道為道路，平正坦然，唯趣涅槃。
^n19^m28b舍梨子！若比丘、比丘尼成就八支聖道以為道路，平正坦然，唯趣涅槃者，便能捨惡，修習於善。
^m29a舍梨子！猶如王及大臣有主兵臣，聰明智慧，分別曉了，舍梨子！
如是，比丘、比丘尼以智慧為主兵臣。
^m29b舍梨子！若比丘、比丘尼成就智慧為主兵臣者，便能捨惡，修習於善。
^n20^m30a舍梨子！猶如王及大臣有大正殿，極廣高敞，舍梨子！
如是，比丘、比丘尼以智慧為大正殿。
^m30b舍梨子！若比丘、比丘尼成就智慧為大正殿者，便能捨惡，修習於善。
^m31a舍梨子！猶如王及大臣昇高殿上，觀殿下人往來走踊、住立坐臥，舍梨子！
如是，比丘、比丘尼以昇無上智慧高殿，為自觀己心，周正柔軟，歡喜遠離。
^n21^m31b舍梨子！若比丘、比丘尼成就無上智慧高殿，為自觀己心，周正柔軟，歡喜遠離者，便能捨惡，修習於善。
^m32a舍梨子！猶如王及大臣有宗正卿，諳練宗族，舍梨子！
如是，比丘、比丘尼以四聖種為宗正卿。
^n22^m32b舍梨子！若比丘、比丘尼成就四聖種為宗正卿者，便能捨惡，修習於善。
^m33a舍梨子！猶如王及大臣有名良醫，能治眾病，舍梨子！
如是，比丘、比丘尼以正念為良醫。
^m33b舍梨子！若比丘、比丘尼成就正念為良醫者，便能捨惡，修習於善。
^n23^m34a舍梨子！猶如王及大臣有正御床，敷以氍氀、毾㲪，覆以錦綺羅縠，有襯體被，兩頭安枕，加陵伽波惒邏波遮悉多羅那，舍梨子！
如是，比丘、比丘尼以無礙定為正御床。
^n24^m34b舍梨子！若比丘、比丘尼成就無礙定為正御床者，便能捨惡，修習於善。
^m35a舍梨子！猶如王及大臣有名珠寶，舍梨子！
如是，比丘、比丘尼以不動心解脫為名珠寶。
^m35b舍梨子！若比丘、比丘尼成就不動心解脫為名珠寶者，便能捨惡，修習於善。
^n25^m36a舍梨子！猶如王及大臣極淨沐浴，好香塗身，身極清淨，舍梨子！
如是，比丘、比丘尼以自觀己心為身極淨。
^m36b舍梨子！若比丘、比丘尼成就自觀己心為身淨者，便能敬重奉事世尊、法及比丘眾、戒、不放逸、布施及定。」
^n26^m37佛說如是，尊者舍梨子及諸比丘聞佛所說，歡喜奉行。
^ck#m70〔轉輪王經〕^n1^m1我聞如是：
^m2一時，佛遊摩兜麗剎利，在㮈林駛河岸。
^m3爾時，世尊告諸比丘：
「諸比丘！當自然法燈，自歸己法，莫然餘燈，莫歸餘法！
^m4諸比丘！
若自然法燈，自歸己法，不然餘燈，不歸餘法者，便能求學得利，獲福無量。所以者何？
^n2^m5比丘！昔時有王名曰堅念，為轉輪王，聰明智慧，有四種軍整御天下，由己自在，如法法王，成就七寶，得人四種如意之德。
^m6云何成就七寶，得人四種如意之德？
如前所說成就七寶，得人四種如意之德。
^n3^m7於是，堅念王而於後時，天輪寶移，忽離本處，有人見之，詣堅念王白曰：
『天王！當知天輪寶移離於本處。』
^m8堅念王聞已，告曰：
『太子！我天輪寶移離於本處。
太子！我自曾從古人聞之，若轉輪王天輪寶移離本處者，彼王必不久住，命不久存。
太子！我已得人間之欲，今當復求於天上欲。
太子！我欲剃除鬚髮，著袈裟衣，至信、捨家、無家、學道。
太子！我今以此四天下付授於汝，汝當如法治化，莫以非法，無令國中有諸惡業、非梵行人。
^n4^m9太子！
汝後若見天輪寶移離本處者，汝亦當復以此國政授汝太子，善教敕之。
授太子國已，汝亦當復剃除鬚髮，著袈裟衣，至信、捨家、無家、學道。』
^n5^m10於是，堅念王授太子國，善教敕已，便剃除鬚髮，著袈裟衣，至信、捨家、無家、學道。
^m11時，堅念王出家學道七日之後，彼天輪寶即沒不現。
失天輪已，剎利頂生王便大憂惱，愁慼不樂。
^m12剎利頂生王卽詣父堅念王仙人所，到已，白曰：
『天王！當知天王學道七日之後，彼天輪寶便沒不現。』
^n6^m13父堅念王仙人告子剎利頂生王曰：
『汝莫以失天輪寶故而懷憂慼，所以者何？
汝不從父得此天輪。』
^m14剎利頂生王復白父曰：『天王！我今當何所為？』
^m15父堅念王仙人告其子曰：
『汝當應學相繼之法！汝若學相繼之法者，於十五日說從解脫時，沐浴澡洗，昇正殿已，彼天輪寶必從東方來，輪有千幅，一切具足，清淨自然，非人所造，色如火㷿，光明昱爍。』
^n7^m16剎利頂生王復白父曰：『天王！云何相繼之法欲令我學，令我學已，於十五日說從解脫時，沐浴澡洗，昇正殿已，彼天輪寶從東方來，輪有千幅，一切具足，清淨自然，非人所造，色如火㷿，光明昱爍？』
^n8^m17父堅念王仙人復告子曰：
『汝當觀法如法，行法如法，當為太子、后妃、綵女及諸臣民、沙門、梵志乃至蜫蟲奉持法齋。
月八日、十四日、十五日修行布施，施諸窮乏沙門、梵志、貧窮、孤獨、遠來乞者，以飲食、衣被、車乘、華鬘、散華、塗香、屋舍、床褥、氍氀、綩綖、給使、明燈。
^n9^m18若汝國中有上尊、名德、沙門、梵志者，汝當隨時往詣彼所，問法受法：
諸尊！何者善法？何者不善法？
何者為罪？何者為福？何者為妙？何者非妙？
何者為黑？何者為白？
黑白之法從何而生？何者現世義？何者後世義？
云何作行受善不受惡？
從彼聞已，行如所說。若汝國中有貧窮者，當出財物，以給恤之。
子！是謂相繼之法，汝當善學！
^n10^m19汝善學已，於十五日說從解脫時，沐浴澡洗，昇正殿已，彼天輪寶必從東方來，輪有千幅，一切具足，清淨自然，非人所造，色如火㷿，光明昱爍。』
^m20剎利頂生王便於後時觀法如法，行法如法，而為太子、后妃、綵女及諸臣民、沙門、梵志乃至蜫蟲奉持法齋。
月八日、十四日、十五日修行布施，施諸窮乏沙門、梵志、貧窮、孤獨、遠來乞者，以飲食、衣被、車乘、華鬘、散華、塗香、屋舍、床褥、氍氀、綩綖、給使、明燈。
^n11^m21若其國中有上尊、名德、沙門、梵志者，便自隨時往詣彼所，問法受法：
『諸尊！何者善法？何者不善法？
何者為罪？何者為福？何者為妙？何者非妙？
何者為黑？何者為白？
黑白之法從何而生？何者現世義？何者後世義？
云何作行受善不受惡？』
從彼聞已，行如所說。若其國中有貧窮者，即出財物，隨時給恤。
^n12^m22剎利頂生王於後十五日說從解脫時，沐浴澡洗，昇正殿已，彼天輪寶從東方來，輪有千幅，一切具足，清淨自然，非人所造，色如火㷿，光明昱爍。
^m23彼亦得轉輪王，亦成就七寶，亦得人四種如意之德。
云何成就七寶、得人四種如意之德？亦如前說。
^n13^m24彼轉輪王而於後時，天輪寶移，忽離本處，有人見之，詣轉輪王白曰：
『天王！當知天輪寶移離於本處。』
^m25轉輪王聞已，告曰：『太子！我天輪寶移離本處。
太子！我曾從父堅念王仙人聞之，若轉輪王天輪寶移離本處者，彼王必不久住，命不久存。
太子！我已得人間之欲，今當復求於天上欲。
太子！我欲剃除鬚髮，著袈裟衣，至信、捨家、無家、學道。
太子！我今以此四天下付授於汝，汝當如法治化，莫以非法，無令國中有諸惡業、非梵行人。
^n14^m26太子！汝後若見天輪寶移離本處者，汝亦當復以此國政授汝太子，善教敕之。
授太子國已，汝亦當復剃除鬚髮，著袈裟衣，至信、捨家、無家、學道。』
^m27於是，轉輪王授太子國，善教敕已，便剃除鬚髮，著袈裟衣，至信、捨家、無家、學道。
^n15^m28彼轉輪王出家學道七日之後，彼天輪寶即沒不現。
失天輪已，剎利頂生王而不憂慼，但染欲著欲，貪欲無厭，為欲所縛，為欲所觸，為欲所使，不見災患，不知出要，便自出意治國，以自出意治國故，國遂衰減，不復增益。
猶如昔時諸轉輪王學相繼法，國土人民轉增熾盛，無有衰減。
剎利頂生王亦復如是，自出意治國，以自出意治國故，國遂衰減，不復增益。
^n16^m29於是，國師梵志案行國界，見國人民轉就衰減，不復增益，便作是念：
剎利頂生王自出意治國，以自出意治國故，國土人民轉就衰減，不復增益。
猶如昔時諸轉輪王學相繼法，國土人民轉增熾盛，無有衰減。
此剎利頂生王亦復如是，自出意治國，以自出意治國故，國土人民轉就衰減，不復增益。
^n17^m30國師梵志即共往詣剎利頂生王，白曰：
『天王！當知天王自出意治國，以自出意治國故，國土人民轉就衰減，不復增益，猶如昔時諸轉輪王學相繼法，國土人民轉增熾盛，無有衰減；
今天王亦復如是，自出意治國，以自出意治國故，國土人民轉就衰減，不復增益。』
^n18^m31剎利頂生王聞已告曰：『梵志！我當云何？』
^m32國師梵志白曰：『天王！國中有人聰明智慧，明知算數，國中有大臣眷屬學經明經，誦習受持相繼之法，猶如我等一切眷屬。
天王！當學相繼之法，學相繼法已，於十五日說從解脫時，沐浴澡洗，昇正殿已，彼天輪寶必從東方來，輪有千輻，一切具足，清淨自然，非人所造，色如火㷿，光明昱爍。』
^n19^m33剎利頂生王復問曰：『梵志！云何相繼之法欲令我學，令我學已，於十五日說從解脫時，沐浴澡洗，昇正殿已，彼天輪寶必從東方來，輪有千輻，一切具足，清淨自然，非人所造，色如火㷿，光明昱爍？』
^n20^m34國師梵志白曰：『天王！當觀法如法，行法如法，當為太子、后妃、綵女及諸臣民、沙門、梵志乃至蜫蟲奉持法齋。
月八日、十四日、十五日修行布施，施諸窮乏沙門、梵志、貧窮、孤獨、遠來乞者，以飲食、衣被、車乘、華鬘、散華、塗香、屋舍、床褥、氍氀、綩綖、給使、明燈。
^n21^m35若王國中有上尊、名德、沙門、梵志者，當自隨時往詣彼所，問法受法：
諸尊！何者善法？何者不善法？
何者為罪？何者為福？何者為妙？何者非妙？
何者為黑？何者為白？
黑白之法從何而生？何者現世義？何者後世義？
云何作行受善不受惡？
從彼聞已，行如所說。若王國中有貧窮者，當出財物，用給恤之。
天王！是謂相繼之法，當善取學。
善取學已，於十五日說從解脫時，沐浴澡洗，昇正殿已，彼天輪寶必從東方來，輪有千輻，一切具足，清淨自然，非人所造，色如火㷿，光明昱爍。』
^n22^m36剎利頂生王便於後時觀法如法，行法如法，而為太子、后妃、綵女及諸臣民、沙門、梵志乃至蜫蟲奉持法齋。
月八日、十四日、十五日修行布施，施諸窮乏沙門、梵志、貧窮、孤獨、遠來乞者，以飲食、衣被、車乘、華鬘、散華、塗香、屋舍、床褥、氍氀、綩綖、給使、明燈。
^n23^m37若其國中有上尊、名德、沙門、梵志者，便自隨時往詣彼所，問法受法：
『諸尊！何者善法？何者不善法？
何者為罪？何者為福？何者為妙？何者非妙？
何者為黑？何者為白？
黑白之法從何而生？何者現世義？何者後世義？
云何作行受善不受惡？』
從彼聞已，行如所說。
^n24^m38a然國中民有貧窮者，不能出物，用給恤之，是為困貧無財物者不能給恤，故人轉窮困。
因窮困故，便盜他物；因偷盜故，其主捕伺收縛，送詣剎利頂生王，白曰：
『天王！此人盜我物，願天王治。』
^n25^m38b剎利頂生王問彼人曰：『汝實盜耶？』
^m38c彼人白曰：『天王！我實偷盜。
所以者何？天王！以貧困故，若不盜者，便無以自濟。』
^m38d剎利頂生王即出財物而給與之，語盜者曰：
『汝等還去，後莫復作！』
^m39於是，國中人民聞剎利頂生王若國中人有行盜者，王便出財物而給與之，由斯之故，人作是念：我等亦應盜他財物。
^n26^m40於是，國人各各競行盜他財物，是為困貧無財物者，不能給恤，故人轉窮困；
因窮困故，盜轉滋甚；因盜滋甚故，彼人壽轉減，形色轉惡。
^m41彼壽轉減色轉惡已，比丘！
父壽八萬歲，子壽四萬歲。
^n27^m42a比丘！彼人壽四萬歲時，有人便行盜他財物，其主捕伺收縛，送詣剎利頂生王，白曰：
『天王！此人盜我物，願天王治。』
^m42b剎利頂生王問彼人曰：『汝實盜耶？』
^m42c彼人白曰：『天王！我實偷盜，所以者何？以貧困故，若不盜者，便無以自濟。』
^n28^m42d剎利頂生王聞已，便作是念：
若我國中有盜他物，更出財物盡給與者，如是唐空竭國藏，盜遂滋甚，我今寧可作極利刀，若我國中有偷盜者，便收捕取，坐高標下，斬截其頭。
^n29^m43於是，剎利頂生王後便敕令，作極利刀，若國中有盜他物者，即敕捕取，坐高標下，斬截其頭。
^m44國中人民聞剎利頂生王敕作利刀，若國中有盜他物者，卽便捕取，坐高標下，斬截其頭，我亦寧可效作利刀，持行劫物，若從劫物者，捉彼物主而截其頭。
於是，彼人則於後時效作利刀，持行劫物，捉彼物主，截斷其頭。
^n30^m45是為困貧無財物者，不能給恤故，人轉窮困；
因窮困故，盜轉滋甚；因盜滋甚故，刀殺轉增；
因刀殺增故，彼人壽轉減，形色轉惡。
^m46彼壽轉減，色轉惡已，比丘！
父壽四萬歲，子壽二萬歲。
^n31^m47a比丘！人壽二萬歲時，有人盜他財物，其主捕伺收縛，送詣剎利頂生王，白曰：
『天王！此人盜我財物，願天王治！』
^m47b剎利頂生王問彼人曰：『汝實盜耶？』
^m47c時，彼盜者便作是念：剎利頂生王若知其實，或縛鞭我，或拋或擯，或罰錢物，或種種苦治，或貫標上，或梟其首，我寧可以妄言欺誑剎利頂生王耶？念已，白曰：
『天王！我不偷盜。』
^n32^m48是為困貧無財物者，不能給恤故，人轉窮困；
因窮困故，盜轉滋甚；因盜滋甚故，刀殺轉增；
因刀殺增故，便妄言、兩舌轉增；
因妄言、兩舌增故，彼人壽轉減，形色轉惡。
^n33^m49彼壽轉減，色轉惡已，比丘！
父壽二萬歲，子壽一萬歲。
^m50比丘！人壽萬歲時，人民或有德，或無德。
若無德者，彼為有德人起嫉妬意而犯其妻。
^m51是為困貧無財物者，不能給恤故，人轉窮困；
因窮困故，盜轉滋甚；因盜滋甚故，刀殺轉增；
因刀殺增故，便妄言、兩舌轉增；
因妄言、兩舌增故，便嫉妬、邪淫轉增；
因嫉妬、邪淫增故，彼人壽轉減，形色轉惡。
^n34^m52彼壽轉減，色轉惡已，比丘！
父壽萬歲，子壽五千歲。
^m53比丘！人壽五千歲時，三法轉增：非法、欲貪、邪法。
因三法增故，彼人壽轉減，形色轉惡。
^m54彼壽轉減，色轉惡已，比丘！
父壽五千歲，子壽二千五百歲。
^m55比丘！人壽二千五百歲時，復三法轉增：兩舌、麁言、綺語。
因三法增故，彼人壽轉減，形色轉惡。
^n35^m56彼壽轉減，色轉惡已，比丘！
父壽二千五百歲，子壽千歲。
^m57比丘！人壽千歲時，一法轉增，邪見是也。
因一法增故，彼人壽轉減，形色轉惡。
^m58彼壽轉減，色轉惡已，比丘！
父壽千歲，子壽五百歲。
^m59比丘！人壽五百歲時，彼人盡壽不孝父母，不能尊敬沙門、梵志，不行順事，不作福業，不見後世罪。
^n36^m60彼因不孝父母，不能尊敬沙門、梵志，不行順事，不作福業，不見後世罪故，比丘！
父壽五百歲，子壽或二百五十、或二百歲。
比丘！今若有長壽，或壽百歲，或不啻者。」
^m61佛復告曰：「比丘！未來久遠時，人壽十歲。
比丘！人壽十歲時，女生五月，卽便出嫁。
比丘！人壽十歲時，有穀名稗子，為第一美食；
猶如今人，粳糧為上饌。
比丘！如是人壽十歲時，有穀名稗子，為第一美食。
比丘！人壽十歲時，若今日所有美味：
酥油、鹽、蜜、甘蔗、糖，彼一切盡沒。
比丘！人壽十歲時，若行十惡業道者，彼便為人所敬重，猶如今日若行十善業道者，彼便為人所敬重。
比丘！人壽十歲時，亦復如是，若行十惡業道者，彼便為人之所敬重。
比丘！人壽十歲時，都無有善名，況復有行十善業道？
比丘！人壽十歲時，有人名彈罰，周行遍往，家家彈罰。
比丘！人壽十歲時，母於其子極有害心，子亦於母極有害心。
父子、兄弟、姊妹、親屬，展轉相向，有賊害心；
猶如獵師見彼鹿已，極有害心。
比丘！人壽十歲時，亦復如是，母於其子極有害心，子亦於母極有害心，父子、兄弟、姊妹、親屬，展轉相向，有賊害心。
比丘！人壽十歲時，當有七日刀兵劫。
彼若捉草，即化成刀，若捉樵木，亦化成刀。
彼以此刀各各相殺，彼於七日刀兵劫，過七日便止。
^n37^m62爾時，亦有人生慚恥羞愧，厭惡不愛，彼人七日刀兵劫時，便入山野，在隱處藏。
過七日已，則從山野於隱處出，更互相見，生慈愍心，極相愛念。
猶如慈母，唯有一子，與久離別，從遠來還，安隱歸家，相見喜歡，生慈愍心，極相愛念。
如是彼人過七日後，則從山野於隱處出，更互相見，生慈愍心，極相愛念。
共相見已，便作是語：
『諸賢！我今相見，今得安隱，我等坐生不善法故，今值見此，親族死盡，我等寧可共行善法。
云何當共行善法耶？我等皆是殺生之人，今寧可共離殺、斷殺，我等應共行是善法！』
彼便共行如是善法，行善法已，壽便轉增，形色轉好。
^n38^m63彼壽轉增，色轉好已，比丘！
壽十歲人生子壽二十。
^m64比丘！壽二十歲人復作是念：
若求學善者，壽便轉增，形色轉好，我等應共更增行善。
云何當共更增行善？我等已共離殺、斷殺，然故共行不與而取，我等寧可離不與取、斷不與取，我等應共行是善法！
彼便共行如是善法，行善法已，壽便轉增，形色轉好。
^n39^m65彼壽轉增，色轉好已，比丘！
壽二十歲人生子壽四十。
^m66比丘！壽四十歲人亦作是念：
若求學善者，壽便轉增，形色轉好，我等應共更增行善。
云何當共更增行善？我等已離殺、斷殺，離不與取、斷不與取，然故行邪淫，我等寧可離邪淫、斷邪淫，我等應共行是善法！
彼便共行如是善法，行善法已，壽便轉增，形色轉好。
^n40^m67彼壽轉增，色轉好已，比丘！
壽四十歲人生子壽八十。
^m68比丘！壽八十歲人亦作是念：
若求學善者，壽便轉增，形色轉好，我等應共更增行善。
云何當共更增行善？我等已離殺、斷殺，離不與取、斷不與取，離邪淫、斷邪淫，然故行妄言，我等寧可離妄言、斷妄言，我等應共行是善法！
彼便共行如是善法，行善法已，壽便轉增，形色轉好。
^n41^m69彼壽轉增，色轉好已，比丘！
壽八十歲人生子壽百六十。
^m70比丘！壽百六十歲人亦作是念：
若求學善者，壽便轉增，形色轉好，我等應共更增行善。
云何當共更增行善？我等已離殺、斷殺，離不與取、斷不與取，離邪淫、斷邪淫，離妄言、斷妄言，然故行兩舌，我等寧可離兩舌、斷兩舌，我等應共行是善法！
彼便共行如是善法，行善法已，壽便轉增，形色轉好。
^n42^m71彼壽轉增，色轉好已，比丘！
壽百六十歲人生子壽三百二十歲。
^m72比丘！壽三百二十歲人亦作是念：
若求學善者，壽便轉增，形色轉好，我等應共更增行善。
云何當共更增行善？我等已離殺、斷殺，離不與取、斷不與取，離邪淫、斷邪淫，離妄言、斷妄言，離兩舌、斷兩舌，然故行麁言，我等寧可離麁言、斷麁言，我等應共行是善法！
彼便共行如是善法，行善法已，壽便轉增，形色轉好。
^n43^m73彼壽轉增，色轉好已，比丘！
壽三百二十歲人生子壽六百四十。
^m74比丘！壽六百四十歲人亦作是念：
若求學善者，壽便轉增，形色轉好，我等應共更增行善。
云何當共更增行善？我等已離殺、斷殺，離不與取、斷不與取，離邪淫、斷邪淫，離妄言、斷妄言，離兩舌、斷兩舌，離麁言、斷麁言，然故行綺語，我等寧可離綺語、斷綺語，我等應共行是善法！
彼便共行如是善法，行善法已，壽便轉增，形色轉好。
^n44^m75彼壽轉增，色轉好已，比丘！
壽六百四十歲人生子壽二千五百。
^m76比丘！壽二千五百歲人亦作是念：
若求學善者，壽便轉增，形色轉好，我等應共更增行善。
云何當共更增行善？我等已離殺、斷殺，離不與取、斷不與取，離邪淫、斷邪淫，離妄言、斷妄言，離兩舌、斷兩舌，離麁言、斷麁言，離綺語、斷綺語，然故行貪嫉，我等寧可離貪嫉、斷貪嫉，我等應共行是善法！
彼便共行如是善法，行善法已，壽便轉增，形色轉好。
^n45^m77彼壽轉增，色轉好已，比丘！
壽二千五百歲人生子壽五千。
^m78比丘！壽五千歲人亦作是念：
若求學善者，壽便轉增，形色轉好，我等應共更增行善。
云何當共更增行善？我等已離殺、斷殺，離不與取、斷不與取，離邪淫、斷邪淫，離妄言、斷妄言，離兩舌、斷兩舌，離麁言、斷麁言，離綺語、斷綺語，離貪嫉、斷貪嫉，然故行瞋恚，我等寧可離瞋恚、斷瞋恚，我等應共行是善法！
彼便共行如是善法，行善法已，壽便轉增，形色轉好。
^n46^m79彼壽轉增，色轉好已，比丘！
壽五千歲人生子壽一萬。
^m80比丘！壽萬歲人亦作是念：
若求學善者，壽便轉增，形色轉好，我等應共更增行善。
云何當共更增行善？我等已離殺、斷殺，離不與取、斷不與取，離邪淫、斷邪淫，離妄言、斷妄言，離兩舌、斷兩舌，離麁言、斷麁言，離綺語、斷綺語，離貪嫉、斷貪嫉，離瞋恚、斷瞋恚，然故行邪見，我等寧可離邪見、斷邪見，我等應共行是善法！
彼便共行如是善法，行善法已，壽便轉增，形色轉好。
^n47^m81彼壽轉增，色轉好已，比丘！
壽萬歲人生子壽二萬。
^m82比丘！壽二萬歲人亦作是念：
若求學善者，壽便轉增，形色轉好，我等應共更增行善。
云何當共更增行善？我等已離殺、斷殺，離不與取、斷不與取，離邪淫、斷邪淫，離妄言、斷妄言，離兩舌、斷兩舌，離麁言、斷麁言，離綺語、斷綺語，離貪嫉、斷貪嫉，離瞋恚、斷瞋恚，離邪見、斷邪見，然故有非法、欲惡、貪行邪法，我等寧可離此三惡不善法、斷三惡不善法，我等應共行是善法！
彼便共行如是善法，行善法已，壽便轉增，形色轉好。
^n48^m83彼壽轉增，色轉好已，比丘！
壽二萬歲人生子壽四萬。
^m84比丘！人壽四萬歲時孝順父母，尊重恭敬沙門、梵志，奉行順事，修習福業，見後世罪。
^m85彼因孝順父母，尊重恭敬沙門、梵志，奉行順事，修習福業，見後世罪故，比丘！
壽四萬歲人生子壽八萬。
^n49^m86比丘！人壽八萬歲時，此閻浮洲極大豐樂，多有人民，村邑相近，如雞一飛。
比丘！人壽八萬歲時，女年五百乃當出嫁。
比丘！人壽八萬歲時，唯有如是病：
寒熱、大小便、欲、飲食、老，更無餘患。
比丘！人壽八萬歲時有王名螺，為轉輪王，聰明智慧，有四種軍整御天下，由己自在，如法法王，成就七寶。
彼七寶者，輪寶、象寶、馬寶、珠寶、女寶、居士寶、主兵臣寶，是謂為七。
千子具足，顏貌端正，勇猛無畏，能伏他眾。
彼必統領此一切地，乃至大海，不以刀杖，以法教令，令得安樂。
^n50^m87a比丘！諸剎利頂生王得為人主，整御天下，行自境界，從父所得。
^m87b彼因行自境界，從父所得，壽不轉減，形色不惡，未曾失樂，力亦不衰。
^m88a諸比丘！汝等亦應如是，剃除鬚髮，著袈裟衣，至信、捨家、無家、學道，行自境界，從父所得。
^n51^m88b諸比丘！汝等因行自境界，從父所得，壽不轉減，形色不惡，未曾失樂，力亦不衰。
^m89a云何比丘行自境界，從父所得？
此比丘觀內身如身，觀內覺、心、法如法，是謂比丘行自境界，從父所得。
^m89b云何比丘壽？
此比丘修欲定如意足，依遠離，依無欲，依滅盡，趣向出要；
修精進定，修心定，修思惟定如意足，依遠離，依無欲，依滅盡，趣向出要，是謂比丘壽。
^n52^m89c云何比丘色？
此比丘修習禁戒，守護從解脫，又復善攝威儀禮節，見纎介罪常懷畏怖，受持學戒，是謂比丘色。
^m89d云何比丘樂？
此比丘離欲、離惡不善之法，乃至得第四禪成就遊，是謂比丘樂。
^m89e云何比丘力？
此比丘諸漏已盡，得無漏，心解脫、慧解脫，於現法中自知自覺，自作證成就遊：
生已盡，梵行已立，所作已辦，不更受有，知如真，是謂比丘力。
^n53^m90比丘！我不更見有力不可降伏如魔王力，彼漏盡比丘則以無上聖慧之力而能降伏！」
^m91佛說如是，彼諸比丘聞佛所說，歡喜奉行。
^ck#m71〔蜱肆經〕^n1^m1我聞如是：
^m2一時，尊者鳩摩羅迦葉遊拘薩羅國，與大比丘眾俱，往詣斯惒提，住彼村北尸攝惒林。
^m3爾時，斯惒提中有王名蜱肆，極大豐樂，資財無量，畜牧產業不可稱計，封戶、食邑種種具足。
斯惒提邑泉池、草木一切屬王，從拘薩羅王波斯匿之所封授。
^n2^m4於是，斯惒提梵志、居士聞：
「有沙門名鳩摩羅迦葉，遊拘薩羅國，與大比丘眾俱，來至此斯惒提，住彼村北尸攝惒林。
彼沙門鳩摩羅迦葉有大名稱，周聞十方，鳩摩羅迦葉才辯無礙，所說微妙，彼是多聞阿羅訶也。
若有見此阿羅訶恭敬禮事者，快得善利。」
我等可往見彼沙門鳩摩羅迦葉。
斯惒提梵志、居士各與等類，相隨而行，從斯惒提並共北出，至尸攝惒林。
^n3^m5是時，蜱肆王在正殿上，遙見斯惒提梵志、居士各與等類相隨而行，從斯惒提並共北出，至尸攝惒林。
蜱肆王見已，告侍人曰：
「此斯惒提梵志、居士，今日何故各與等類相隨而行，從斯惒提並共北出，至尸攝惒林？」
^n4^m6侍人白曰：
「天王！彼斯惒提梵志、居士聞：
『有沙門鳩摩羅迦葉遊拘薩羅國，與大比丘眾俱，來至此斯惒提，住彼村北尸攝惒林。
天王！彼沙門鳩摩羅迦葉有大名稱，周聞十方，鳩摩羅迦葉才辯無礙，所說微妙，彼是多聞阿羅訶也。
若有見此阿羅訶恭敬禮事者，快得善利。』
我等可往見彼沙門鳩摩羅迦葉。
天王！是故斯惒提梵志、居士各與等類，相隨而行，從斯惒提並共北出，至尸攝惒林。」
^n5^m7蜱肆王聞已，告侍人曰：
「汝往詣彼斯惒提梵志、居士所，而語之曰：
『蜱肆王告斯惒提梵志、居士：
諸賢可住！我與汝等共往見彼沙門鳩摩羅迦葉。
汝等愚癡，勿為彼所欺：
為有後世，有眾生生。我如是見，如是說：
無有後世，無眾生生。』」
^n6^m8侍人受教，卽往詣彼斯惒提梵志、居士所，而語之曰：
「蜱肆王告斯惒提梵志、居士：
『諸賢可住！我與汝等共往見彼沙門鳩摩羅迦葉。
汝等愚癡，勿為彼所欺：
為有後世，有眾生生。我如是見，如是說：
無有後世，無眾生生。』」
^n7^m9斯惒提梵志、居士聞此教已，答侍人曰：「卽如來敕。」
^m10侍人還啟：「已宣王命，彼斯惒提梵志、居士住待天王，唯願天王宜知是時。」
^m11時，蜱肆王即敕御者：「汝速嚴駕！我今欲行。」
御者受教，卽速嚴駕訖，還白王：「嚴駕已辦，隨天王意。」
時，蜱肆王卽乘車出，往詣斯惒提梵志、居士所，與共北行至尸攝惒林。
^n8^m12時，蜱肆王遙見尊者鳩摩羅迦葉在樹林間，即下車步進，往詣尊者鳩摩羅迦葉所，共相問訊，卻坐一面，問曰：
「迦葉！我今欲問，寧見聽耶？」
^m13尊者鳩摩羅迦葉告曰：「蜱肆！若欲問者，便可問之，我聞已當思。」
^n9^m14時，蜱肆王卽便問曰：「迦葉！我如是見，如是說：
無有後世，無眾生生。沙門鳩摩羅迦葉！於意云何？」
^m15尊者鳩摩羅迦葉告曰：「蜱肆！我今問王，隨所解答。
於王意云何？今此日月，為是今世？為後世耶？」
^m16〔答曰：「日月是後世，非今世也。是天，非人。」
^n10^m17〔尊者鳩摩羅迦葉告曰：
「蜱肆！以此可知，必有後世，亦有眾生生。」〕
^m18蜱肆答曰：「沙門鳩摩羅迦葉雖作是說，但我如是見，如是說：
無有後世，無眾生生。」
^m19尊者鳩摩羅迦葉告曰：「蜱肆！
復更有惡而過此耶？」
^m20蜱肆答曰：「如是，迦葉！復更有惡。
^n11^m21迦葉！我有親親疾病困篤，我往彼所，到已，謂言：
『汝等當知我如是見，如是說：
無有後世，無眾生生。親親！
有沙門、梵志如是見，如是說，言：
有後世，有眾生生。我常不信彼之所說。彼復作是語：
若有男女作惡行，不精進，懶惰、懈怠、嫉妬、慳貪，不舒手，不庶幾，極著財物。
彼因緣此，身壞命終，必至惡處，生地獄中。
若彼沙門、梵志所說是真實者，汝等是我親親，作惡行，不精進，懶惰、懈怠、嫉妬、慳貪，不舒手，不庶幾，極著財物。
若汝等身壞命終，必至惡處，生地獄中者，可還語我：
蜱肆！彼地獄中如是如是苦。若當爾者，我便現見。』
彼聞我語，受我教已，都無有來語我言：
『蜱肆！彼地獄中如是如是苦。』
^n12^m22迦葉！因此事故，我作是念：
無有後世，無眾生生。」
^m23尊者鳩摩羅迦葉告曰：「蜱肆！我復問王，隨所解答。
若有王人收縛罪者，送至王所，白曰：
『天王！此人有罪，王當治之。』
王告彼曰：『汝等將去反縛兩手，令彼騎驢，打破敗鼓，聲如驢鳴。
遍宣令已，從城南門出，坐高標下，斬斷其頭。』
彼受教已，即反縛罪人，令其騎驢，打破敗鼓，聲如驢鳴。
遍宣令已，從城南門出，坐高標下，欲斬其頭，此人臨死語彼卒曰：
『汝且小住！我欲得見父母、妻子、奴婢、使人，聽我暫去。』
於王意云何？彼卒寧當放斯罪人，聽暫去耶？」
^m24蜱肆答曰：「不也，迦葉！」
^n13^m25尊者鳩摩羅迦葉告曰：「蜱肆！王親親者亦復如是，作惡行，不精進，懶惰、懈怠、嫉妬、慳貪，不舒手，不庶幾，極著財物。
彼因緣此，身壞命終，必至惡處，生地獄中。
地獄卒捉極苦治時，彼語卒曰：
『諸地獄卒！汝等小住，莫苦治我！
我欲暫去詣蜱肆王，告語之曰：
彼地獄中如是如是苦。令彼現見。』
於王意云何？彼地獄卒寧當放王親親令暫來耶？」
^m26蜱肆答曰：「不也，迦葉！」
^n14^m27尊者鳩摩羅迦葉告曰：「蜱肆！汝應如是觀於後世，莫如肉眼之所見也。
蜱肆！若有沙門、梵志斷絕離欲，趣向離欲；
斷絕離恚，趣向離恚；斷絕離癡，趣向離癡。
彼以清淨天眼出過於人，見此眾生死時、生時，好色、惡色，或妙、不妙，往來善處及不善處，隨此眾生之所作業，見其如真。」
^n15^m28蜱肆王復言：「沙門鳩摩羅迦葉雖作是說，但我如是見，如是說：
無有後世，無眾生生。」
^m29尊者鳩摩羅迦葉告曰：「蜱肆！
復更有惡而過此耶？」
^m30蜱肆答曰：「如是，迦葉！復更有惡。
^m31迦葉！我有親親疾病困篤，我往彼所，到已謂言：
『汝等當知我如是見，如是說：
無有後世，無眾生生。親親！
有沙門、梵志如是見，如是說，言：
有後世，有眾生生。我常不信彼之所說。彼復作是語：
若有男女妙行精進，精勤不懈，無有嫉妬，亦不慳貪，舒手，庶幾，開意放捨，給諸孤窮，常樂施與，不著財物。
彼因緣此，身壞命終，必昇善處，乃生天上。
若彼沙門、梵志所說是真實者，汝等是我親親，妙行精進，精勤不懈，無有嫉妬，亦不慳貪，舒手，庶幾，開意放捨，給諸孤窮，常樂施與，不著財物。
若汝等身壞命終，必昇善處，生天上者，可還語我：
蜱肆！天上如是如是樂。若當爾者，我便現見。』
彼聞我語，受我教已，都無有來語我言：
『蜱肆！天上如是如是樂。』
^n16^m32迦葉！因此事故，我作是念：
無有後世，無眾生生。」
^m33尊者鳩摩羅迦葉告曰：「蜱肆！聽我說喻，慧者聞喻則解其義。
蜱肆！猶村邑外有都圊廁，深沒人頭，糞滿其中，而有一人墮沒廁底，若復有人為慈愍彼，求義及饒益，求安隱快樂，便從廁上徐徐挽出，刮以竹片，拭以樹葉，洗以暖湯。
彼於後時時淨澡浴已，以香塗身，昇正殿上，以五所欲而娛樂之，於王意云何？
彼人寧復憶念先廁，歡喜稱譽，復欲見耶？」
^m34蜱肆答曰：「不也，迦葉！
若更有人憶念彼廁，歡喜稱譽而欲見者，便不愛此人，況復自憶念先廁，歡喜稱譽，復欲見者，是處不然！」
^n17^m35「蜱肆！若王有親親妙行精進，精勤不懈，無有嫉妬，亦不慳貪，舒手，庶幾，開意放捨，給諸孤窮，常樂施與，不著財物。
彼因緣此，身壞命終，必昇善處，乃生天上。
生天上已，天五所欲而自娛樂。
於王意云何？彼天天子寧當捨彼天五所欲，憶念於此人間五欲，歡喜稱譽，復欲見耶？」
^m36蜱肆答曰：「不也，迦葉！
所以者何？人間五欲臭處不淨，甚可憎惡，而不可向，不可愛念，麁澁不淨。
迦葉！比於人間五所欲者，天欲為最，最上最好，最妙最勝。
若彼天天子捨天五欲，而更憶念人間五欲，歡喜稱譽，復欲見者，是處不然！」
^n18^m37「蜱肆！汝應如是觀於後世，莫如肉眼之所見也。
蜱肆！若有沙門、梵志斷絕離欲，趣向離欲；
斷絕離恚，趣向離恚；斷絕離癡，趣向離癡。
彼以清淨天眼出過於人，見此眾生死時、生時，好色、惡色，或妙、不妙，往來善處及不善處，隨此眾生之所作業，見其如真。」
^n19^m38蜱肆王復言：「沙門鳩摩羅迦葉雖作是說，但我如是見，如是說：
無有後世，無眾生生。」
^m39尊者鳩摩羅迦葉告曰：「蜱肆！
復更有惡而過是耶？」
^m40蜱肆答曰：「如是，迦葉！復更有惡。
^m41迦葉！我有親親疾病困篤，我往彼所，到已謂言：
『汝等當知我如是見，如是說：
無有後世，無眾生生。親親！
有沙門、梵志如是見，如是說，言：
有後世，有眾生生。我常不信彼之所說。彼復作是語：
若有男女妙行精進，精勤不懈，無有嫉妬，亦不慳貪，舒手，庶幾，開意放捨，給諸孤窮，常樂施與，不著財物。
彼因緣此，身壞命終，必昇善處，乃生天上。
若彼沙門、梵志所說是真實者，汝等是我親親，妙行精進，精勤不懈，無有嫉妬，亦不慳貪，舒手，庶幾，開意放捨，給諸孤窮，常樂施與，不著財物。
若汝等身壞命終，必昇善處，生天上者，可還語我：
蜱肆！天上如是如是樂。若汝天上而作是念：
我若還歸，當何所得？蜱肆王家多有財物，吾當與汝。』
彼聞我語，受我教已，都無有來語我言：
『蜱肆！天上如是如是樂。』
^n20^m42迦葉！因此事故，我作是念：
無有後世，無眾生生。」
^m43尊者鳩摩羅迦葉告曰：「蜱肆！天上壽長，人間命短。
若人間百歲，是三十三天一日一夜，如是一日一夜，月三十日，年十二月，三十三天天壽千年，於王意云何？
若汝有親親妙行精進，精勤不懈，無有嫉妬，亦不慳貪，舒手，庶幾，開意放捨，給諸孤窮，常樂施與，不著財物。
彼因緣此，身壞命終，必昇善處，乃生天上。
生天上已，便作是念：
我等先當一日一夜，以天五欲而自娛樂；
或二、三、四…至六、七日，以天五欲而自娛樂，然後當往語蜱肆王：
『天上如是如是樂，令彼現見。』
於王意云何？汝竟當得爾所活不？」
〔答曰：「不也。我死久矣，何由相見？」〕
^n21^m45蜱肆問曰：「迦葉！誰從後世來語：
『沙門鳩摩羅迦葉！天上壽長，人間命短。
若人間百歲，是三十三天一日一夜，如是一日一夜，月三十日，年十二月，三十三天天壽千年。』？」
^n22^m46尊者鳩摩羅迦葉告曰：「蜱肆！聽我說喻，慧者聞喻則解其義。
蜱肆！猶如盲人，彼作是說：
『無黑白色，亦無見黑白色；
無長短色，亦無見長短色；無近遠色，亦無見近遠色；
無粗細色，亦無見粗細色。
何以故？我初不見不知，是故無有色。』
彼盲如是說，為真說耶？」
^m47蜱肆答曰：「不也，迦葉！
所以者何？迦葉！有黑白色，亦有見黑白色；
有長短色，亦有見長短色；有近遠色，亦有見近遠色；
有粗細色，亦有見粗細色。若盲作是說：
『我不見不知，是故無有色者。』彼作是說，為不真實。」
^n23^m48尊者鳩摩羅迦葉告曰：「蜱肆王亦如盲。若王作是說：
『誰從後世來語：沙門鳩摩羅迦葉！
天上壽長，人間命短，若人間百歲是三十三天一日一夜，如是一日一夜，月三十日，年十二月，三十三天天壽千年？』」
^n24^m49蜱肆王言：「沙門鳩摩羅迦葉！大為不可！
不應作是說！所以者何？
沙門鳩摩羅迦葉！精進比我如盲。
迦葉！若知我知我親親妙行精進，精勤不懈，無有嫉妬，亦不慳貪，舒手，庶幾，開意放捨，給諸孤窮，常樂施與，不著財物。
彼因緣此，身壞命終，必昇善處，生天上者。
迦葉！我今便應即行布施，修諸福業，奉齋守戒已，以刀自殺，或服毒藥，或投坑井，或自縊死。
沙門鳩摩羅迦葉！精進不應比我如彼盲人。」
^n25^m50尊者鳩摩羅迦葉告曰：「蜱肆！復聽我說喻，慧者聞喻則解其義。
蜱肆！猶如梵志有年少婦，方始懷姙，又前婦者已有一男，而彼梵志於其中間忽便命終。
命終之後，彼前婦兒語小母曰：
『小母！當知今此家中所有財物盡應屬我，不復見應可與分者。』
小母報曰：『我今懷姙，若生男者，汝應與分；
若生女者，物盡屬汝。』
彼前婦兒復更再三語小母曰：
『今此家中所有財物盡應屬我，不復見應可與分者。』
小母亦復再三報曰：『我今懷姙，若生男者，汝應與分；
若生女者，物盡屬汝。』
於是，小母愚癡不達，不善曉解，無有智慧，欲求存命而反自害，卽入室中，便取利刀自決其腹，看為是男？為是女耶？
彼愚癡不達，不善曉解，無有智慧，欲求存命而反自害及腹中子。
當知蜱肆亦復如是愚癡不達，不善曉解，無有智慧，欲求存命，反作是念：
『迦葉！若知我知我親親妙行精進，精勤不懈，無有嫉妬，亦不慳貪，舒手，庶幾，開意放捨，給諸孤窮，常樂施與，不著財物。
彼因緣此，身壞命終，必昇善處，生天上者，我今便應即行布施，修諸福業，奉齋守戒已，以刀自殺，或服毒藥，或投坑井，或自縊死。
沙門鳩摩羅迦葉！精進不應比我如彼盲人。』
蜱肆！若精進人長壽者，便得大福；
若得大福者，便得生天長壽。
蜱肆！汝應如是觀於後世，莫如肉眼之所見也。
蜱肆！若有沙門、梵志斷絕離欲，趣向離欲；
斷絕離恚，趣向離恚；斷絕離癡，趣向離癡。
彼以清淨天眼出過於人，見此眾生死時、生時，好色、惡色，或妙、不妙，往來善處及不善處，隨此眾生之所作業，見其如真。」
^n26^m51蜱肆王復言：「沙門鳩摩羅迦葉雖作是說，但我如是見，如是說：
無有後世，無眾生生。」
^m52尊者鳩摩羅迦葉告曰：「蜱肆！
復更有惡而過此耶？」
^m53蜱肆答曰：「如是，迦葉！復更有惡。
^m54迦葉！我有親親疾病困篤，我往彼所，慰勞看彼，彼亦慰勞視我。
彼若命終，我復詣彼慰勞看彼，彼亦不復慰勞視我，我亦不復慰勞看彼。
^n27^m55迦葉！以此事故，我作是念：無眾生生。」
^m56尊者鳩摩羅迦葉告曰：「蜱肆！復聽我說喻，慧者聞喻則解其義。
蜱肆！猶如有人善能吹螺，若彼方土未曾聞螺聲，便往彼方，於夜闇中昇高山上盡力吹螺。
彼眾多人未曾聞螺聲，聞已，便念：
此為何聲？如是極妙，為甚奇特！
實可愛樂，好可觀聽，令心歡悅。
時，彼眾人便共往詣善吹螺人所，到已，問曰：
『此是何聲？如是極妙，為甚奇特！
實可愛樂，好可觀聽，令心歡悅。』
善吹螺人以螺投地，語眾人曰：『諸君！當知卽此螺聲。』
於是，眾人以足蹴螺，而作是語：『螺可出聲！螺可出聲！』
寂無音響，善吹螺人便作是念：
今此眾人愚癡不達，不善曉解，無有智慧。
所以者何？乃從無知之物欲求音聲。
是時，善吹螺人還取彼螺，以水淨洗，便舉向口，盡力吹之。
時，彼眾人聞已，作是念：
螺甚奇妙！所以者何？謂因手因水因口，風吹便生好聲，周滿四方。
如是，蜱肆！若人活命存者，則能言語共相慰勞；
若其命終，便不能言共相慰勞。
^n28^m57蜱肆！汝應如是觀眾生生，莫如肉眼之所見也。
蜱肆！若有沙門、梵志斷絕離欲，趣向離欲；
斷絕離恚，趣向離恚；斷絕離癡，趣向離癡。
彼以清淨天眼出過於人，見此眾生死時、生時，好色、惡色，或妙、不妙，往來善處及不善處，隨此眾生之所作業，見其如真。」
^m58蜱肆王復言：「沙門鳩摩羅迦葉雖作是說，但我如是見，如是說：無眾生生。」
^n29^m59尊者鳩摩羅迦葉告曰：「蜱肆！復更有惡而過此耶？」
^m60蜱肆答曰：「如是，迦葉！復更有惡。
^m61迦葉！我有有司，收捕罪人送詣我所，到已，白曰：
『天王！此人有罪，願王治之！』
我語彼曰：『取此罪人可生稱之，生稱之已，還下著地，以繩絞殺，殺已復稱。
我欲得知此人為何時極輕柔軟，色悅澤好？
為死時耶？為活時耶？』
彼受我教，取此罪人，活稱之已，還下著地，以繩絞殺，殺已復稱。
彼罪人活時極輕柔軟，色悅澤好；
彼人死已，皮轉厚重，堅不柔軟，色不悅澤。
^n30^m62迦葉！因此事故，我作是念：無眾生生。」
^m63尊者鳩摩羅迦葉告曰：「蜱肆！復聽我說喻，慧者聞喻則解其義。
蜱肆！猶如鐵丸或鐵犁鑱，竟日火燒，彼當爾時，極輕柔軟，色悅澤好。
若火滅已，漸漸就冷，轉凝厚重，堅不柔軟，色不悅澤。
如是，蜱肆！若人活時，身體極輕柔軟，色悅澤好。
若彼死已，便轉厚重，堅不柔軟，色不悅澤。
蜱肆！汝應如是觀眾生生，莫如肉眼之所見也。
蜱肆！若有沙門、梵志斷絕離欲，趣向離欲；
斷絕離恚，趣向離恚；斷絕離癡，趣向離癡。
彼以清淨天眼出過於人，見眾生死時、生時，好色、惡色，或妙、不妙，往來善處及不善處，隨此眾生之所作業，見其如真。」
^n31^m64蜱肆王復言：「沙門鳩摩羅迦葉雖作是說，但我如是見，如是說：無眾生生。」
^m65尊者鳩摩羅迦葉告曰：「蜱肆！
復更有惡而過此耶？」
^m66蜱肆答曰：「如是，迦葉！復更有惡。
^m67迦葉！我有有司收捕罪人送詣我所，到已，白曰：
『天王！此人有罪，願王治之！』
我語彼曰：『取此罪人倒著鐵釜中，或著銅釜中，密蓋其口，於下燃火。
下燃火已，觀視眾生入時出時，往來周旋。』
彼受我教，取此罪人，倒著鐵釜中，或著銅釜中，密蓋其口，於下燃火。
下燃火已，觀視眾生入時出時、往來周旋。
迦葉！我作如是方便，不見眾生生。
^n32^m68迦葉！因此事故，我作是念：無眾生生。」
^m69尊者鳩摩羅迦葉告曰：「蜱肆！我今問汝，隨所解答。
於意云何？若汝食好極美上饌，晝寢於床，汝頗曾憶於夢中見園觀浴池、林木華果、清泉長流，極意遊戲周旋往來耶？」
蜱肆答曰：「曾憶有之。」
^m70迦葉復問：「若汝食好極美上饌，晝寢於床，爾時頗有直侍人不？」
答曰：「有也。」
^n33^m71迦葉復問：「若汝食好極美上饌，晝寢於床，當爾之時，左右直侍頗有見汝出入周旋往來時耶？」
蜱肆答曰：「正使異人亦不能見，況復左右直侍人耶？」
^m72「蜱肆！汝應如是觀眾生生，莫如肉眼之所見也。
蜱肆！若有沙門、梵志斷絕離欲，趣向離欲；
斷絕離恚，趣向離恚；斷絕離癡，趣向離癡。
彼以清淨天眼出過於人，見此眾生死時、生時，好色、惡色，或妙、不妙，往來善處及不善處，隨此眾生之所作業，見其如真。」
^n34^m73蜱肆王復言：「沙門鳩摩羅迦葉雖作是說，但我如是見，如是說：無眾生生。」
^m74尊者鳩摩羅迦葉告曰：「蜱肆！
復更有惡而過此耶？」
^m75蜱肆答曰：「如是，迦葉！復更有惡。
^m76迦葉！我有有司，收捕罪人送詣我所，到已，白曰：
『天王！此人有罪，願王治之！』
我語彼曰：『取此罪人剝皮剔肉，截筋破骨，乃至於髓，求眾生生。』
彼受我教，取此罪人剝皮剔肉，截筋破骨，乃至於髓，求眾生生。
迦葉！我作如是方便求眾生生，而竟不見眾生生。
迦葉！因此事故，我作是念：無眾生生。」
^n35^m77尊者鳩摩羅迦葉告曰：「蜱肆！復聽我說喻，慧者聞喻則解其義。
蜱肆！猶如事火編髮梵志居近道邊，去彼不遠，有商人宿。
時，諸商人過夜平旦怱怱發去，忘一小兒。
於是，事火編髮梵志早起案行商人宿處，見一小兒獨住失主，見已，念曰：
今此小兒無所依怙，我不養者，必死無疑。
便抱持去，還至本處而養長之。此兒轉大，諸根成就。
爾時，事火編髮梵志彼於人間有小事緣，於是，事火編髮梵志敕年少曰：
『我有小事暫出人間，汝當種火，慎莫令滅！
若火滅者，汝可取此火鑽求之。』
爾時，事火編髮梵志善教敕已，卽至人間。
於後年少便出遊戲，火遂滅盡。彼還求火，卽取火鑽以用打地，而作是語：
『火出！火出！』火竟不出。
復於石上加力打之：『火出！火出！』火亦不出。
火既不出，便破火鑽十片、百片，棄去坐地，愁惱而言：
『不能得火，當如之何？』
是時，事火編髮梵志彼於人間所作已訖，還歸本處，到已，問曰：
『年少！汝不遊戲隨視種火，不令滅耶？』
年少白曰：『尊者！我出遊戲，火後遂滅。
我還求火，卽取火鑽以用打地而作是語：
火出！火出！火竟不出。復於石上加力打之：
火出！火出！火亦不出。
火既不出，便破火鑽十片、百片，棄去坐地。
尊者！我如是求，不能得火，當如之何？』
爾時，事火編髮梵志便作是念：
今此年少甚癡不達，不善曉解，無有智慧。
所以者何？從無知火鑽作如是意求索火耶？
於是，事火編髮梵志取燥火鑽火母，著地而以鑽之，卽便火出，轉轉熾盛，語年少曰：
『年少！求火法應如是！
不應如汝愚癡不達，無有智慧，從無知火鑽作如是意求索於火。』
當知蜱肆亦復如是！愚癡不達，不善曉解，無有智慧，於無知死肉乃至骨髓求眾生生。
蜱肆！汝應如是觀眾生生，莫如肉眼之所見也。
蜱肆！若有沙門、梵志斷絕離欲，趣向離欲；
斷絕離恚，趣向離恚；斷絕離癡，趣向離癡。
彼以清淨天眼出過於人，見此眾生死時、生時，好色、惡色，或妙、不妙，往來善處及不善處，隨此眾生之所作業，見其如真。」
^n36^m78蜱肆王復言：「沙門鳩摩羅迦葉雖作是說，但我此見欲取、恚取、怖取、癡取，終不能捨。
所以者何？若有他國異人聞之，便作是說：
『蜱肆王有見長夜受持，彼為沙門鳩摩羅迦葉之所降伏、所治斷捨。
迦葉！是故我此見欲取、恚取、怖取、癡取，終不能捨。』
^n37^m79尊者鳩摩羅迦葉告曰：「蜱肆！聽我說喻，慧者聞喻則解其義。
蜱肆！猶如朋友二人捨家治生，彼行道時，初見有麻甚多無主，一人見已，便語伴曰：
『汝當知之：今此有麻甚多無主，我欲與汝共取，自重而擔，還歸可得資用。』便取重擔。
彼於道路復見多有劫貝紗縷及劫貝衣甚多無主，復見多銀亦無有主。
一人見已，便棄麻擔取銀自重。
復於道路見多金聚而無有主，時，擔銀人語擔麻者：
『汝今當知：此金極多而無有主，汝可捨麻，我捨銀擔，我欲與汝共取此金，重擔而歸，可得供用。』
彼擔麻者語擔銀人：『我此麻擔已好，裝治縛束已堅，從遠擔來，我不能捨，汝且自知，勿憂我也。』
於是，擔銀人強奪麻擔，撲著於地而挽壞之。
彼擔麻者語擔銀人：『汝已如是挽壞我擔，我此麻擔縛束已堅，所來處遠，我要自欲擔此麻歸，終不捨之，汝且自知，勿憂我也。』
彼擔銀人即捨銀擔，便自取金重擔而還。
擔金人歸，父母遙見擔金來歸，見已，嘆曰：
『善來！賢子！快來！賢子！
汝因是金快得生活，供養父母，供給妻子、奴婢、使人，復可布施沙門、梵志，作福昇上，善果善報，生天長壽。』
彼擔麻者還歸其家，父母遙見擔麻來歸，見已，罵曰：
『汝罪人來！無德人來！
汝因此麻，不得生活，供養父母，供給妻子、奴婢、使人，又亦不得布施沙門及諸梵志，作福昇上，善果善報，生天長壽。』
當知蜱肆亦復如是！若汝此見欲取、恚取、怖取、癡取，終不捨者，汝便當受無量之惡，亦為眾人之所憎惡。」
^n38^m80蜱肆王復言：「沙門鳩摩羅迦葉雖作是說，但我此見欲取、恚取、怖取、癡取，終不能捨。
所以者何？若有他國異人聞之，便作是說：
『蜱肆王有見長夜受持，彼為沙門鳩摩羅迦葉之所降伏、所治斷捨。』
迦葉！是故我此見欲取、恚取、怖取、癡取，終不能捨。」
^n39^m81尊者鳩摩羅迦葉告曰：「蜱肆！復聽我說喻，慧者聞喻則解其義。
蜱肆！猶如商人與其大眾，有千乘車，行飢儉道。
此大眾中而有兩主，彼作是念：
我等何因得脫此難？復作是念：我此大眾應分為兩部，部各五百。
彼商人眾便分為兩部，部各五百。
^n40^m82於是，一商人主將五百乘至飢儉道，彼商人主常在前導，見有一人從傍道來，衣服盡濕，身黑頭黃，兩眼極赤，著蘅華鬘而乘驢車，泥著兩𨍉。
彼商人主見，便問曰：
『飢儉道中有天雨不？彼有新水、樵及草耶？』
彼人答曰：『飢儉道中天降大雨，極有新水乃饒樵、草。
諸賢！汝等可捨故水、樵、草，莫令乘乏，汝等不久當得新水及好樵、草。』
彼商人主聞已即還，詣諸商人而告之曰：
『我在前行，見有一人從傍道來，衣服盡濕，身黑頭黃，兩眼極赤，著蘅華鬘而乘驢車，泥著兩𨍉。我問彼曰：
飢儉道中有天雨不？彼有新水、樵及草耶？彼答我曰：
飢儉道中天降大雨，極有新水乃饒樵、草。
諸賢！汝等可捨故水、樵、草，莫令乘乏，汝等不久當得新水及好樵、草。
諸商人！我等可捨故水、樵、草，如是不久當得新水、樵、草，莫令乘乏。』
彼商人等即便棄捨故水、樵、草。
一日行道不得新水、樵、草，二日、三日…乃至七日行道，猶故不得新水、樵、草。
過七日已，為食人鬼之所殺害。
^n41^m83第二商人主便作是念：前商人主已過嶮難，我等今當以何方便復得脫難？
第二商人主作是念已，與五百車卽便俱進至飢儉道。
第二商人主自在前導，見有一人從傍道來，衣服盡濕，身黑頭黃，兩眼極赤，著蘅華鬘而乘驢車，泥著兩𨍉。
第二商人王見便問曰：
『飢儉道中有天雨不？彼有新水、樵及草耶？』
彼人答曰：『飢儉道中天降大雨，極有新水乃饒樵、草。
諸賢！汝等可捨故水、樵、草，莫令乘乏，汝等不久當得新水及好樵、草。』
第二商人主聞已即還，詣諸商人而告之曰：
『我在前行見有一人從傍道來，衣服盡濕，身黑頭黃，兩眼極赤，著蘅華鬘而乘驢車，泥著兩𨍉。我問彼曰：
飢儉道中有天雨不？彼有新水、樵及草耶？彼答我曰：
飢儉道中天適大雨，極有新水乃饒樵、草。
諸賢！汝等可捨故水、樵、草，莫令乘乏，汝等不久當得新水及好樵、草。
諸商人！我等未可捨故水、樵、草，若得新水、樵、草，然後當棄。』
彼不捨故水、樵、草。一日行道不得新水、樵、草，二日、三日…乃至七日行道，猶故不得新水、樵、草。
第二商人主在前行時，見前第一商人主及諸商人為食人鬼之所殺害。
第二商人主見已，語諸商人：
『汝等看前商人主愚癡不達，不善曉解，無有智慧，既自殺身，復殺諸人。
汝等商人若欲取前諸商人物，自恣取之。』
當知蜱肆亦復如是！若汝此見欲取、恚取、怖取、癡取，終不捨者，汝便當受無量之惡，亦為眾人之所憎惡，猶前第一商人之主及諸商人。」
^n42^m84蜱肆王復言：「沙門鳩摩羅迦葉雖作是說，但我此見欲取、恚取、怖取、癡取，終不能捨。
所以者何？若有他國異人聞之，便作是說：
『蜱肆王有見長夜受持，彼為沙門鳩摩羅迦葉之所降伏、所治斷捨。』
迦葉！是故我此見欲取、恚取、怖取、癡取，終不能捨。」
^n43^m85尊者鳩摩羅迦葉告曰：「蜱肆！復聽我說喻，慧者聞喻則解其義。
蜱肆！猶如二人許戲賭矟，第一戲者並竊食之，食一、二、三，或至眾多。第二戲者便作是念：
共此人戲，數數欺我而偷矟食，或一、二、三，或至眾多。
見如是已，語彼伴曰：
『我今欲息，後當更戲。』
於是，第二戲者離於彼處，便以毒藥用塗其矟，塗已即還，語其伴曰：
『可來共戲！即來共戲！』
第一戲者復竊矟食，或一、二、三，或至眾多。
既食矟已，卽便戴眼吐沫欲死。
於是，第二戲者向第一戲人卽說頌曰：
此矟毒藥塗，汝貪食不覺；
坐為矟欺我，後必致苦患。
當知蜱肆亦復如是！若汝此見欲取、恚取、怖取、癡取，終不捨者，汝便當受無量之惡，亦為眾人之所憎惡，猶如戲人為矟欺他，還自得殃。」
^n44^m86蜱肆王復言：「沙門鳩摩羅迦葉雖作是說，但我此見欲取、恚取、怖取、癡取，終不能捨。
所以者何？若有他國異人聞之，便作是說：
『蜱肆王有見長夜受持，彼為沙門鳩摩羅迦葉之所降伏、所治斷捨。』
迦葉！是故我此見欲取、恚取、怖取、癡取，終不能捨。」
^n45^m87尊者鳩摩羅迦葉告曰：「蜱肆！復聽我說喻，慧者聞喻則解其義。
蜱肆！猶養豬人，彼行路時，見有熇糞甚多無主，便作是念：
此糞可以養飽多豬，我寧可取自重而去。
卽取負去，彼於中道遇天大雨，糞液流漫，澆汙其身，故負持去，終不棄捨。
彼則自受無量之惡，亦為眾人之所憎惡。
當知蜱肆亦復如是！若汝此見欲取、恚取、怖取、癡取，終不捨者，汝便當受無量之惡，亦為眾人之所憎惡，猶養豬人。」
^n46^m88蜱肆王復言：「沙門鳩摩羅迦葉雖作是說，但我此見欲取、恚取、怖取、癡取，終不能捨。
所以者何？若有他國異人聞之，便作是說：
『蜱肆王有見長夜受持，彼為沙門鳩摩羅迦葉之所降伏、所治斷捨。』
迦葉！是故我此見欲取、恚取、怖取、癡取，終不能捨。」
^n47^m89尊者鳩摩羅迦葉告曰：「蜱肆！復聽我說最後譬喻。
若汝知者，善；若不知者，我不復說法。
蜱肆！猶如大豬為五百豬王，行嶮難道，彼於中路遇見一虎。
豬見虎已，便作是念：
若與覩者，虎必殺我；若畏走者，然諸親族便輕慢我。
不知今當以何方便得脫此難？作是念已，而語虎曰：
『若欲覩者，便可共鬪；若不爾者，借我道過。』
彼虎聞已，便語豬曰：『聽汝共鬪，不借汝道。』
豬復語曰：『虎！汝小住！
待我被著祖父時鎧，還當共戰。』
彼虎聞已，而作是念：彼非我敵，況祖父鎧耶？
便語豬曰：『隨汝所欲！』
豬即還至本廁處所，婉轉糞中，塗身至眼已，便往至虎所，語曰：
『汝欲覩者便可共鬪，若不爾者，借我道過。』
虎見豬已，復作是念：我常不食雜小蟲者，以惜牙故，況復當近此臭豬耶？
虎念是已，便語豬曰：
『我借汝道，不與汝鬪。』
豬得過已，則還向虎而說頌曰：
虎汝有四足，我亦有四足；汝來共我鬪，何意怖而走？
時，虎聞已，亦復說頌而答豬曰：
汝毛竪森森，諸畜中下極；豬汝可速去，糞臭不可堪。
時，豬自誇復說頌曰：
摩竭鴦二國，聞我共汝鬪；汝來共我戰，何以怖而走？
虎聞此已，復說頌曰：
舉身毛皆汙，豬汝臭熏我；汝鬪欲求勝，我今與汝勝。」
尊者鳩摩羅迦葉告曰：「蜱肆！
我亦如是，若汝此見欲取、恚取、怖取、癡取，終不捨者，汝便自受無量之惡，亦為眾人之所憎惡，猶如彼虎與豬勝也。」
^n48^m90蜱肆王聞已，白曰：「尊者初說日月喻時，我聞即解，歡喜奉受，然我欲從尊者鳩摩羅迦葉求上復上妙智所說，是故我向問復問耳！
我今自歸尊者鳩摩羅迦葉。」
^n49^m91尊者鳩摩羅迦葉告曰：「蜱肆！汝莫歸我！我所歸佛，汝亦應歸。」
^m92蜱肆王白曰：「尊者！我今自歸佛、法及比丘眾，願尊者鳩摩羅迦葉為佛受我為優婆塞！
從今日始，終身自歸，乃至命盡。
尊者鳩摩羅迦葉！我從今日始行布施修福。」
^m93尊者鳩摩羅迦葉問曰：「蜱肆！汝欲行施修福，施與幾人？能至幾時？」
蜱肆王白曰：「布施百人，或至千人；
一日、二日，或至七日。」
^n50^m94尊者鳩摩羅迦葉告曰：「若王行施修福，布施百人，或至千人；
一日、二日，或至七日者，諸方沙門、梵志盡聞：
『蜱肆王有見長夜受持，彼為沙門鳩摩羅迦葉之所降伏、所治斷捨。』
諸方聞已，盡當遠來，七日之中不及王施；
若不得食王信施者，王便無福，不得長夜受其安樂。
蜱肆王！猶如種子不碎不壞，不剖不坼，非風非日，非水中傷，秋時好藏。
若彼居士深耕良田，極治地已，隨時下種，然雨澤不適者，於蜱肆意云何？
彼種可得生增長不？」
答曰：「不也。」
尊者鳩摩羅迦葉告曰：「蜱肆！
汝亦如是！若行施修福，布施百人或至千人；
一日、二日，或至七日者，諸方沙門、梵志盡聞：
『蜱肆王有見長夜受持，彼為沙門鳩摩羅迦葉之所降伏、所治斷捨。』
諸方聞已，盡當遠來，七日之中不及王施；
若不得食王信施者，王便無福，不得長夜受其安樂。」
蜱肆王復問曰：「尊者！我當云何？」
^n51^m95尊者鳩摩羅迦葉告曰：「蜱肆！汝當行施修福，常供長齋。
若蜱肆王行施修福，常供長齋者，諸方沙門、梵志聞：
『蜱肆王有見長夜受持，彼為沙門鳩摩羅迦葉之所降伏、所治斷捨。』
諸方聞已，盡當遠來，彼皆可得及王信施，王便有福，而得長夜受其安樂。
蜱肆！猶如種子不碎不壞，不剖不坼，非風非日，非水中傷，秋時好藏。
若彼居士深耕良田，極治地已，隨時下種，雨澤適者，於蜱肆意云何？
彼種可得生增長不？」
答曰：「生也。」
尊者鳩摩羅迦葉告曰：「蜱肆！汝亦如是。
若當行施修福，常供長齋者，諸方沙門、梵志聞：
『蜱肆王有見長夜受持，彼為沙門鳩摩羅迦葉之所降伏、所治斷捨。』
諸方聞已，盡當遠來，彼皆可得及王信施，王便有福，而得長夜受其安樂。」
於是，蜱肆王白曰：「尊者！
我從今始行施修福，常供長齋。」
^n52^m96爾時，尊者鳩摩羅迦葉為蜱肆王及斯惒提梵志、居士說法，勸發渴仰，成就歡喜。
無量方便，為彼說法，勸發渴仰，成就歡喜已，默然而住。
於是，蜱肆王及斯惒提梵志、居士，尊者鳩摩羅迦葉為其說法，勸發渴仰，成就歡喜已，卽從座起，稽首尊者鳩摩羅迦葉足，繞三匝而去。
^n53^m97彼蜱肆王雖行施修福，然極惡麁弊豆羹菜茹，唯一片薑，又復施以麁弊布衣。
^m98時，監廚者名優多羅。
彼行施修福時，為蜱肆王囑語上座咒願：
「此施若有福報者，莫令蜱肆王今世後世受。」
^m99蜱肆王聞優多羅行施修福時，常為囑上座咒願：
「此施若有福報者，莫令蜱肆王今世後世受。」聞已，卽呼問曰：
「優多羅！汝實行施修福時，為我囑上座咒願：
『此施若有福報者，莫令蜱肆王今世後世受。』為如是耶？」
^n54^m100優多羅白曰：「實爾，天王！所以者何？
天王雖行施修福，然極惡麁弊豆羹菜茹，唯一片薑。
天王！此食尚不可以手觸，況復自食耶？天王施以麁弊布衣。
天王！此衣尚不可以腳躡，況復自著耶？
我敬天王，不重所施，是故，天王！
我不願此弊布施報令王受也。」
^n55^m101蜱肆王聞已，告曰：「優多羅！汝從今始，如我所食，當以飯食；
如我著衣，當以布施。」
^m102於是，優多羅從是已後，如王所食，便以飯食；
如王所衣，便以布施。
^m103爾時，優多羅因為蜱肆王監行布施故，身壞命終，生四王天中。
彼蜱肆王以不至心行布施故，身壞命終，生榵樹林空宮殿中。
^n56^m104尊者橋㷿鉢帝數往遊行彼榵樹林空宮殿中，尊者橋㷿鉢帝遙見蜱肆王，卽便問曰：「汝是誰耶？」
蜱肆王答曰：「尊者橋㷿鉢帝！
頗聞閻浮洲中有斯惒提王，名蜱肆耶？」
尊者橋㷿鉢帝答曰：
「我聞閻浮洲中斯惒提有王，名蜱肆。」
蜱肆王白曰：「尊者橋㷿鉢帝！
我卽是也，本名蜱肆王。」
尊者橋㷿鉢帝復問曰：
「蜱肆王如是見，如是說：
『無有後世，無眾生生。』
彼何由生此？依四王天小榵樹林空宮殿中？」
蜱肆王白曰：「尊者橋㷿鉢帝！
我本實有是見，然為尊者沙門鳩摩羅迦葉之所降伏、所治斷捨。
若尊者橋㷿鉢帝還下閻浮洲者，願遍告語閻浮洲人：
『若行施修福時，當至心與、自手與、自往與、至信與，知有業、有業報與。
所以者何？莫令以是受布施報如斯惒提蜱肆王也！
蜱肆王者是布施主，以不至心行施與故，生依四王天小榵樹林空宮殿中。』」
爾時，尊者橋㷿鉢帝默然而受。
於是，尊者橋㷿鉢帝有時來下至閻浮洲，則遍告諸閻浮洲人：
「至心施與、自手與、自往與、至信與，知有業、有業報與。
所以者何？莫令以是受布施報如斯惒提蜱肆王也！
蜱肆王者是布施主，以不至心行施與故，生依四王天小榵樹林空宮殿中。」
^n57^m105尊者鳩摩羅迦葉所說如是，蜱肆王、斯惒提梵志、居士及諸比丘聞尊者鳩摩羅迦葉所說，歡喜奉行。
※※※※※※※※※※※
《中阿含經˙中六品》
瞿曇僧伽提婆譯
林崇安編，內觀教育基金會出版
【內觀教育版】2004
壽王品第七（有十五經）
長壽天八念，淨不移動道，
郁伽支羅說，娑雞三族姓，
梵天迎請佛，勝天迦絺那，
念身支離彌，上尊長老眠，
無刺及真人，說處最在後。
中阿含經卷第十七
^ck#m72〔長壽王本起經^n1^m1我聞如是：
^m2一時，佛遊拘舍彌，在瞿師羅園。
^m3爾時，拘舍彌諸比丘數共鬪諍，於是，世尊告拘舍彌諸比丘曰：
「比丘！汝等莫共鬪諍！所以者何？
若以諍止諍，至竟不見止；唯忍能止諍，是法可尊貴。
^m4所以者何？昔過去時，有拘娑羅國王，名曰長壽；
復有加赦國王，名梵摩達哆。
彼二國王常共戰諍，於是，加赦國王梵摩達哆興四種軍──象軍、馬軍、車軍、步軍；
興四種軍已，加赦國王梵摩達哆自引軍往，欲與拘娑羅國王長壽共戰。
^n2^m5拘娑羅國王長壽聞加赦國王梵摩達哆興四種軍──象軍、馬軍、車軍、步軍；
興四種軍已，來與我戰。
拘娑羅國王長壽聞已，亦興四種軍──象軍、馬軍、車軍、步軍；
興四種軍已，拘娑羅國王長壽自引軍出，往至界上，列陣共戰，即摧破之。
於是，拘娑羅國王長壽盡奪取彼梵摩達哆四種軍──
象軍、馬軍、車軍、步軍，乃復生擒加赦國王梵摩達哆身。
得已，即放而語彼曰：
『汝窮厄人！今原赦汝，後莫復作！』
^n3^m6加赦國王梵摩達哆復再三興四種軍──象軍、馬軍、車軍、步軍；
興四種軍已，復自引軍往與拘娑羅國王長壽共戰。
^m7拘娑羅國王長壽聞加赦國王梵摩達哆復興四種軍──
象軍、馬軍、車軍、步軍，興四種軍已，來與我戰。
拘娑羅國王長壽聞已，便作是念：
我已克彼，何須復克？我已伏彼，何足更伏？
我已害彼，何須復害？但以空弓，足能伏彼。
拘娑羅國王長壽作是念已，晏然不復興四種軍──
象軍、馬軍、車軍、步軍，亦不自往。
^n4^m8於是，加赦國王梵摩達哆得來破之，盡奪取拘娑羅國王長壽四種軍眾──象軍、馬軍、車軍、步軍。
^m9於是，拘娑羅王長壽聞加赦國王梵摩達哆來，盡奪取我四種軍眾──
象軍、馬軍、車軍、步軍已，復作是念：
卽為甚奇！卽為甚惡！所以者何？
克當復克，伏當復伏，害當復害，我今寧可獨將一妻，共乘一車，走至波羅㮈。
^n5^m10於是，拘娑羅國王長壽即獨將妻，共乘一車，走至波羅㮈。
拘娑羅國王長壽復作是念：
我今寧可至村村邑邑，受學博聞。
拘娑羅國王長壽作是念已，卽便往至村村邑邑，受學博聞。
以博聞故，即轉名為長壽博士。
^n6^m11長壽博士復作是念：所為學者，我今已得，我寧可往波羅㮈都邑中，住街街巷巷，以歡悅顏色作妙音伎，如是波羅㮈諸貴豪族聞已，當極歡喜而自娛樂。
長壽博士作是念已，便往至波羅㮈都邑中，住街街巷巷，以歡悅顏色作妙音伎，如是波羅㮈諸貴豪族聞已，極大歡喜而自娛樂。
^n7^m12於是，加赦國王梵摩達哆外眷屬聞，中眷屬、內眷屬及梵志國師展轉悉聞。
梵志國師聞已，便呼見之。於是，長壽博士往詣梵志國師所，向彼而立，以歡悅顏色作妙音伎。
梵志國師聞已，極大歡喜而自娛樂。
於是，梵志國師告長壽博士：
『汝從今日可依我住，當相供給。』
長壽博士白曰：『尊者！我有一妻，當如之何？』
梵志國師報曰：『博士！
汝可將來依我家住，當供給之。』
於是，長壽博士即將其妻依梵志國師家住，梵志國師即便供給彼。
^n8^m13於後時長壽博士妻心懷憂慼，作如是念：
欲令四種軍陣列鹵簿，拔白露刃，徐詳而過，我欲遍觀，亦復欲得磨刀水飲。
長壽博士妻作是念已，便白長壽博士：
『我心懷憂慼，作如是念：
欲令四種軍陣列鹵簿，拔白露刃，徐詳而過，我欲遍觀，亦復欲得磨刀水飲。』
長壽博士即告妻曰：『卿莫作是念！
所以者何？我等今為梵摩達哆王所破壞，卿當何由得見四種軍陣列鹵簿，拔白露刃，徐詳而過，我欲遍觀，亦復欲得磨刀水飲耶？』
妻復白曰：『尊若能得者，我有活望；
若不得者，必死無疑。』
^n9^m14長壽博士卽便往詣梵志國師所，向彼而立，顏色愁慘，以惡微聲作諸音伎。
^m15梵志國師聞已不得歡喜。
於是，梵志國師問曰：
『博士！汝本向我立，以歡悅顏色作妙音伎，我聞已極大歡喜而自娛樂。
汝今何以向我立，顏色愁慘，以惡微聲作諸音伎？我聞已不得歡喜。
長壽博士！汝身無疾患，意無憂慼耶？』
^n10^m16長壽博士白曰：『尊者！我身無患，但意有憂慼耳！
尊者！我妻心懷憂慼，作如是念：
我欲得四種軍陣列鹵簿，拔白露刃，徐詳而過，我欲遍觀，亦復欲得磨刀水飲。我即報妻曰：
卿莫作是念！所以者何？
我今如此，卿當何由得四種軍陣列鹵簿，拔白露刃，徐詳而過，我欲遍觀，亦復欲得磨刀水飲耶？妻復白我曰：
尊若能得者，我有活望；若不得者，必死無疑。
尊者！若妻不全，我亦無理。』
^n11^m17梵志國師問曰：『博士！汝妻可得見不？』
白曰：『尊者！可得見耳！』
於是，梵志國師將長壽博士往至妻所。
是時，長壽博士妻懷有德子，梵志國師見長壽博士妻懷有德子故，便以右膝跪地，叉手向長壽博士妻，再三稱說：
『生拘娑羅國王！生拘娑羅國王！』
教敕左右曰：『莫令人知。』
梵志國師告曰：『博士！
汝勿憂慼！我能令汝妻得見四種軍陣列鹵簿，拔白露刃，徐詳而過，亦能令得磨刀水飲。』
^n12^m18於是，梵志國師往詣加赦國王梵摩達哆所，到已，白曰：
『天王！當知有德星現，唯願天王嚴四種軍，陣列鹵簿，拔白露刃，徐詳導引，出曜軍威，以水磨刀。
唯願天王自出觀視！天王！若作是者，必有吉應。』
^n13^m19加赦國王梵摩達哆即敕主兵臣：
『卿！今當知有德星現，卿宜速嚴四種之軍，陣列鹵簿，拔白露刃，徐詳導引，出曜軍威，以水磨刀，我自出觀。
若作是者，必有吉應。』
時，主兵臣即受王教，嚴四種軍，陣列鹵簿，拔白露刃，徐詳導引，出曜軍威，以水磨刀，梵摩達哆即自出觀。
^n14^m20因是長壽博士妻得見四種軍陣列鹵簿，拔白露刃，徐詳導引，出曜軍威，并亦復得磨刀水飲。
飲磨刀水已，憂慼即除，尋生德子，便為作字，名長生童子，寄人密養，漸已長大。
^n15^m21長生童子若諸剎利頂生王者，整御天下得大國土，種種伎藝，乘象、騎馬、調御、馳驟、射戲、手搏、擲罥、擲鉤、乘車、坐輦，如是種種諸妙伎藝皆善知之。
若干種妙觸事殊勝，猛毅超世，聰明挺出，幽微隱遠，無不博達。
^n16^m22於是，梵摩達哆聞拘娑羅國王長壽彼作博士，轉名在此波羅㮈城中。梵摩達哆即敕左右：
『卿等速往收拘娑羅國王長壽，反縛兩手，令彼騎驢，打破敗鼓，聲如驢鳴，遍宣令已，從城南門出，坐高標下，詰問其辭。』
左右受教，卽便往收拘娑羅國王長壽，反縛兩手，令彼騎驢，打破敗鼓，聲如驢鳴，遍宣令已，從城南門出，坐高標下，詰問其辭。
^n17^m23是時，長生童子尋隨父後，或在左右而白父曰：
『天王勿怖！天王勿怖！
我卽於此，必能拔濟！必能拔濟！』
^m24拘娑羅王長壽告曰：『童子可忍！童子可忍！莫起怨詰，但當行慈。』
^m25眾人聞長壽王而作此語，便問於王：『所道何等？』
^n18^m26王答眾人曰：『此童子聰明，必解我語。』
^m27爾時，長生童子勸波羅㮈城中諸貴豪族：
『諸君！行施修福，為拘娑羅國王長壽咒願；
以此施福，願拘娑羅國王長壽令安隱，得解脫！』
^m28於是，波羅㮈城中諸貴豪族為長生童子所勸，行施修福，為拘娑羅國王長壽咒願；
以此施福，願拘娑羅國王長壽令安隱，得解脫！
^n19^m29加赦國王梵摩達哆聞此波羅㮈諸貴豪族行施修福，為拘娑羅國王長壽咒願；
以此施福願拘娑羅國王長壽令安隱，得解脫！
聞即大怖，身毛皆竪：
『莫令此波羅㮈城中諸貴豪族反於我耶？
且置彼事，我今急當先滅此事。』
於是，加赦國王梵摩達哆教敕左右：
『汝等速去！殺拘娑羅國王長壽，斬作七段。』
左右受教，卽便速往，殺長壽王，斬作七段。
^n20^m30於是，長生童子勸波羅㮈城中諸貴豪族而作是語：
『諸君看此！加赦國王梵摩達哆酷暴無道，彼取我父拘娑羅國王長壽無過之人，奪取其國倉庫財物，怨酷枉殺，斬作七段。
諸君可往，以新繒疊收斂我父，取七段屍，以一切香、香木積聚而闍維之，立於廟堂。
為我作書與梵摩達哆言：
拘娑羅國王長生童子，彼作是語：汝不畏後為子孫作患耶？』
於是，波羅㮈諸貴豪族為長生童子所勸，以新繒疊卽往斂，取彼七段屍，以一切香、香木積聚而闍維之，為立廟堂，亦為作書與梵摩達哆言：
『拘娑羅國王長生童子，彼作是語：
汝不畏後為子孫作患耶？』
^n21^m31於是，長壽王妻告長生童子曰：
『汝當知此加赦國王梵摩達哆酷暴無道，彼取汝父拘娑羅國王長壽無過之人，奪取其國倉庫財物，怨酷枉殺，斬作七段。
童子汝來！共乘一車，走出波羅㮈。
若不去者，禍將及汝。』
於是，長壽王妻與長生童子共乘一車，走出波羅㮈。
^n22^m32爾時，長生童子作如是念：
我寧可往至村村邑邑，受學博聞。
長生童子作是念已，便往至村村邑邑，受學博聞。
以博聞故，即轉名為長生博士。
^m33長生博士復作是念：所為學者，我今已得，我寧可往波羅㮈都邑中，住街街巷巷，以歡悅顏色作妙音伎，如是波羅㮈諸貴豪族聞已，當大歡喜而自娛樂。
長生博士作是念已，便往至波羅㮈都邑中，住街街巷巷，歡悅顏色作妙音伎，如是波羅㮈諸貴豪族聞已，極大歡喜而自娛樂。
^n23^m34於是，加赦國王梵摩達哆外眷屬聞，中眷屬、內眷屬、梵志國師，展轉乃至加赦國王梵摩達哆聞，便呼見。
^m35於是，長生博士卽往詣加赦國王梵摩達哆所，向彼而立，以歡悅顏色作妙音伎。
如是加赦國王梵摩達哆聞已，極大歡喜而自娛樂。
^n24^m36於是，加赦國王梵摩達哆告曰：
『博士！汝從今日可依我住，當相供給。』
於是，長生博士即依彼住，加赦國王梵摩達哆即供給之。
^m37後遂信任，一以委付，卽持衛身刀劍授與長生博士。
^m38爾時，加赦國王梵摩達哆便敕御者：
『汝可嚴駕，我欲出獵。』
御者受教，卽便嚴駕訖，還白曰：
『嚴駕已辦，隨天王意。』
^n25^m39於是，加赦國王梵摩達哆便與長生博士共乘車出。長生博士即作是念：
此加赦國王梵摩達哆酷暴無道，彼取我父拘娑羅國王長壽無過之人，奪取其國倉庫財物，怨酷枉殺，斬作七段；
我今寧可御車，使離四種軍眾各在異處。
長生博士作是念已，卽便御車離四種軍，各在異處。
^n26^m40彼時，加赦國王梵摩達哆冒涉塗路，風熱所逼，煩悶渴乏，疲極欲臥，卽便下車，枕長生博士膝眠。
於是，長生博士復作是念：
此加赦國王梵摩達哆酷暴無道，彼取我父無過之人，奪取其國倉庫財物，怨酷枉殺，斬作七段；
然于今日已在我手，但當報怨！
^n27^m41長生博士作是念已，即拔利刀，著加赦國王梵摩達哆頸上而作是語：
我今殺汝！我今殺汝！
^m42長生博士復作是念：我為不是！所以者何？憶父昔日在標下時，臨終語我：
『童子可忍！童子可忍！莫起怨結，但當行慈。』
憶已，舉刀還內鞘中。
^n28^m43彼時，加赦國王梵摩達哆夢見拘娑羅國王長壽兒長生童子，手拔利刀，著我頸上而作此言：
『我今殺汝！我今殺汝！』
見已恐怖，身毛皆竪，便疾驚寤，起語長生博士：
『汝今當知我於夢中，見拘娑羅國王長壽兒長生童子，手拔利刀，著我頸上而作是言：
我今殺汝！我今殺汝！』
^n29^m44長生博士聞已，白曰：『天王勿怖！天王勿怖！
所以者何？彼拘娑羅國王長壽兒長生童子者，即我身是。天王！我作是念：
加赦國王梵摩達哆酷暴無道，彼取我父無過之人，奪取其國倉庫財物，怨酷枉殺，斬作七段；
而于今日已在我手，但當報怨！
天王！我拔利刃，著王頸上而作是語：
我今殺汝！我今殺汝！天王！我復作是念：
我為不是！所以者何？憶父昔日在標下時，臨終語我：
童子可忍！童子可忍！莫起怨結，但當行慈。
憶已舉刀還內鞘中。』
^n30^m45加赦國王梵摩達哆語曰：
『童子！汝作是說：童子可忍！
童子可忍！我已知此義。童子又言：
莫起怨結，但當行慈者，此謂何義？』
^m46長生童子答曰：『天王！莫起怨結，但當行慈者，即謂此也。』
^n31^m47加赦國王梵摩達哆聞已，語曰：
『童子！從今日始，我所領國盡以相與，汝父本國還持付卿。
所以者何？汝所作甚難，乃惠我命。』
^m48長生童子聞已，白曰：『天王本國自屬天王，我父本國可以見還！』
^n32^m49於是，加赦國王梵摩達哆與長生童子共載還歸，入波羅㮈城，坐正殿上，告諸臣曰：
『卿等若見拘娑羅國王長壽兒長生童子者，當云何耶？』
^m50諸臣聞已，或有白曰：『天王！若見彼者，當截其手！』
或復作是語：『天王！若見彼者，當截其足！』
或復作是語：『當斷其命！』
^n33^m51加赦國王梵摩達哆告諸臣曰：
『卿等欲見拘娑羅國王長壽兒長生童子者，卽此是也。
汝等莫起惡意向此童子。所以者何？
此童子所作甚難，惠與我命。』
^m52於是，加赦國王梵摩達哆以王沐浴浴長生童子，塗以王香，衣以王服，令坐金御床，以女妻之，還其本國。
^n34^m53比丘！彼諸國王剎利頂生王，為大國主，整御天下，自行忍辱，復稱歎忍；
自行慈心，復稱歎慈；自行恩惠，復稱恩惠。
諸比丘！汝亦應如是，至信、捨家、無家、學道，當行忍辱，復稱歎忍；
自行慈心，復稱歎慈；自行恩惠，復稱恩惠。」
^n35^m54於是，諸比丘聞佛所說，有作是言：
「世尊法主今且住也，彼導說我，我那得不導說彼。」
^m55於是，世尊不悅可拘舍彌諸比丘所行威儀、禮節、所學、所習，卽從座起，而說頌曰：
以若干言語，破壞最尊眾；破壞聖眾時，無有能訶止。
碎身至斷命，奪象牛馬財；破國滅亡盡，彼猶故和解。
況汝小言罵，不能制和合；若不思真義，怨結焉得息？
罵詈責數說，而能制和合；若思真實義，怨結必得息。
若以諍止諍，至竟不見止；唯忍能止諍，是法可尊貴。
瞋向慧真人，口說無賴言；誹謗牟尼聖，是下賤非智。
他人不解義，唯我獨能知；若有能解義，彼恚便得息。
若得定為侶，慧者共修善；捨本所執意，歡喜常相隨。
若不得定伴，慧者獨修善；如王嚴治國，如象獨在野。
獨行莫為惡，如象獨在野；獨行為善勝，勿與惡共會。
學不得善友，不與己等者；當堅意獨住，勿與惡共會。
^n36^m56爾時，世尊說此頌已，卽以如意足乘虛而去，至婆羅樓羅村。
^m57於是婆羅樓羅村，有尊者婆咎釋家子，晝夜不眠，精勤行道，志行常定，住道品法。
尊者釋家子遙見佛來，見已往迎，攝佛衣鉢，為佛敷床，汲水洗足。
^m58佛洗足已，坐尊者釋家子婆咎座，坐已，告曰：
「婆咎比丘！汝常安隱，無所乏耶？」
尊者釋家子婆咎白曰：「世尊！我常安隱，無有所乏。」
^n37^m59世尊復問：「婆咎比丘！云何安隱，無所乏耶？」
尊者婆咎白曰：「世尊！
我晝夜不眠，精勤行道，志行常定，住道品法。
世尊！如是我常安隱，無有所乏。」
^m60世尊復念：此族姓子遊行安樂，我今寧可為彼說法。
作是念已，便為尊者婆咎說法，勸發渴仰，成就歡喜。
無量方便為彼說法，勸發渴仰，成就歡喜已，從座起去，往至護寺林。
入護寺林中，至一樹下，敷尼師檀，結跏趺坐。
世尊復念：我已得脫彼拘舍彌諸比丘輩，數數訜訟，相伏相憎，相瞋共諍，我不喜念彼方，謂拘舍彌諸比丘輩所住處也。
^n38^m61當爾之時，有一大象為眾象王，彼離象眾而獨遊行，亦至護寺林。
入護寺林中，至賢娑羅樹，倚賢娑羅樹立。
爾時，大象而作是念：
我已得脫彼卽象輩，牝象、牡象、大小象子，彼卽象輩常在前行，草為之蹋，水為之渾。
我於爾時，食彼蹋草，飲渾濁水，我今飲食新草、清水。
^n39^m62於是，世尊以他心智，知彼大象心之所念，卽說頌曰：
一象與象等，成身具足牙；以心與心等，若樂獨住林。
於是，世尊從護寺林攝衣持鉢，往至般那蔓闍寺林。
^m63爾時，般那蔓闍寺林有三族姓子共在中住，尊者阿那律陀、尊者難提、尊者金毘羅。彼尊者等所行如是：
若彼乞食有前還者，便敷床，汲水出，洗足器，安洗足橙，及拭腳巾、水瓶、澡罐。
若所乞食能盡食者，便盡食之；若有餘者，器盛覆舉。
食訖收鉢，澡洗手足，以尼師檀著於肩上，入室宴坐。
若彼乞食有後還者，能盡食者，亦盡食之；
若不足者，取前餘食，足而食之。
若有餘者，便瀉著淨地，及無蟲水中。
取彼食器，淨洗拭已，舉著一面，收捲床席，斂洗足橙，收拭腳巾，舉洗足器，及水瓶、澡罐。
掃灑食堂，糞除淨已，收舉衣鉢，澡洗手足，以尼師檀著於肩上，入室宴坐。
彼尊者等至於晡時，若有先從宴坐起者，見水瓶、澡罐空無有水，便持行取。
若能勝者，便舉持來，安著一面。若不能勝，則便以手招一比丘，兩人共舉，持著一面，各不相語，各不相問。
彼尊者等五日一集，或共說法，或聖默然。
^n40^m64於是，守林人遙見世尊來，逆訶止曰：
「沙門！沙門！莫入此林！
所以者何？今此林中有三族姓子，尊者阿那律陀、尊者難提、尊者金毘羅，彼若見汝，或有不可。」
世尊告曰：「汝守林人！彼若見我，必可，無不可。」
^n41^m65於是，尊者阿那律陀遙見世尊來，即訶彼曰：
「汝守林人！莫訶世尊！
汝守林人！莫止善逝！所以者何？是我尊來，我善逝來。」
尊者阿那律陀出迎世尊，攝佛衣鉢，尊者難提為佛敷床，尊者金毘羅為佛取水。
^n42^m66爾時，世尊洗手足已，坐彼尊者所敷之座，坐已，問曰：
「阿那律陀！汝常安隱，無所乏耶？」
尊者阿那律陀白曰：「世尊！我常安隱，無有所乏。」
^m67世尊復問阿那律陀：「云何安隱，無所乏耶？」
尊者阿那律陀白曰：「世尊！我作是念：
我有善利，有大功德，謂我與如是梵行共行。
世尊！我常向彼梵行行慈身業，見與不見，等無有異；
行慈口業、行慈意業，見與不見，等無有異。世尊！我作是念：
我今寧可自捨己心，隨彼諸賢心。
世尊！我便自捨己心，隨彼諸賢心。
世尊！我未曾有一不可心。
世尊！如是我常安隱，無有所乏。」
^n43^m68問尊者難提，答亦如是。
^m69復問尊者金毘羅曰：「汝常安隱，無所乏耶？」
尊者金毘羅白曰：「世尊！我常安隱，無有所乏。」
^m70問曰：「金毘羅！云何安隱，無所乏耶？」
尊者金毘羅白曰：「世尊！我作是念：
我有善利，有大功德，謂我與如是梵行共行。
世尊！我常向彼梵行行慈身業，見與不見，等無有異；
行慈口業、行慈意業，見與不見，等無有異。世尊！我作是念：
我今寧可自捨己心，隨彼諸賢心。
世尊！我便自捨己心，隨彼諸賢心。
世尊！我未曾有一不可心。
世尊！如是我常安隱，無有所乏。」
^n44^m71世尊歎曰：「善哉！善哉！阿那律陀！
如是汝等常共和合，安樂無諍，一心一師，合一水乳，頗得人上之法而有差降安樂住止耶？」
尊者阿那律陀白曰：「世尊！
如是我等常共和合，安樂無諍，一心一師，合一水乳，得人上之法而有差降安樂住止。
世尊！我等得光明便見色，彼見色光明尋復滅。」
^n45^m72世尊告曰：「阿那律陀！汝等不達此相，謂相得光明而見色者，彼見色光明尋復滅。
阿那律陀！我本未得覺無上正真道時，亦得光明而見色，彼見色光明尋復滅。
^m73a阿那律陀！我作是念：我心中有何患？令我失定而滅眼，眼滅已，我本所得光明而見色，彼見色光明尋復滅？
阿那律陀！我行精勤無懈怠，身止住，有正念正智，無有愚癡，得定一心。
阿那律陀！我作是念：我行精勤無懈怠，身止住，有正念正智，無有愚癡，得定一心，若世中無道，我可見可知彼耶？
我心中生此疑患，因此疑患故，便失定而滅眼，眼滅已，我本所得光明而見色，彼見色光明尋復滅。
阿那律陀！我今要當作是念：我心中不生疑患。
阿那律陀！我欲不起此患故，便在遠離獨住，心無放逸，修行精勤。
因在遠離獨住，心無放逸，修行精勤故，便得光明而見色，彼見色光明尋復滅。
^n46^m73b阿那律陀！我復作是念：
我心中有何患？令我失定而滅眼，眼滅已，我本所得光明而見色，彼見色光明尋復滅？
阿那律陀！我復作是念：
我心中生無念患，因此無念患故，便失定而滅眼，眼滅已，我本所得光明而見色，彼見色光明尋復滅。
阿那律陀！我今要當作是念：
我心中不生疑患，亦不生無念患。
阿那律陀！我欲不起此患故，便在遠離獨住，心無放逸，修行精勤。
因在遠離獨住，心無放逸，修行精勤故，便得光明而見色，彼見色光明尋復滅。
^n47^m73c阿那律陀！我復作是念：
我心中有何患？令我失定而滅眼，眼滅已，我本所得光明而見色，彼見色光明尋復滅？
阿那律陀！我復作是念：
我心中生身病想患，因此身病想患故，便失定而滅眼，眼滅已，我本所得光明而見色，彼見色光明尋復滅。
阿那律陀！我今要當作是念：
我心中不生疑患，不生無念患，亦不生身病想患。
阿那律陀！我欲不起此患故，便在遠離獨住，心無放逸，修行精勤。
因在遠離獨住，心無放逸，修行精勤故，便得光明而見色，彼見色光明尋復滅。
^n48^m73d阿那律陀！我復作是念：
我心中有何患？令我失定而滅眼，眼滅已，我本所得光明而見色，彼見色光明尋復滅？
阿那律陀！我復作是念：
我心中生睡眠患，因此睡眠患故，便失定而滅眼，眼滅已，我本所得光明而見色，彼見色光明尋復滅。
阿那律陀！我今要當作是念：
我心中不生疑患，不生無念患，不生身病想患，亦不生睡眠患。
阿那律陀！我欲不起此患故，便在遠離獨住，心無放逸，修行精勤。
因在遠離獨住，心無放逸，修行精勤故，便得光明而見色，彼見色光明尋復滅。
^n49^m73e阿那律陀！我復作是念：
我心中有何患？令我失定而滅眼，眼滅已，我本所得光明而見色，彼見色光明尋復滅？
阿那律陀！我復作是念：
我心中生過精勤患，因此過精勤患故，便失定而滅眼，眼滅已，我本所得光明而見色，彼見色光明尋復滅。
阿那律陀！猶如力士捉蠅太急，蠅卽便死。
如是，阿那律陀！我心中生過精勤患，因此過精勤患故，便失定而滅眼，眼滅已，我本所得光明而見色，彼見色光明尋復滅。
阿那律陀！我今要當作是念：
我心中不生疑患，不生無念患，不生身病想患，不生睡眠患，亦不生過精勤患。
阿那律陀！我欲不起此患故，便在遠離獨住，心無放逸，修行精勤。
因在遠離獨住，心無放逸，修行精勤故，便得光明而見色，彼見色光明尋復滅。
^n50^m73f阿那律陀！我復作是念：
我心中有何患？令我失定而滅眼，眼滅已，我本所得光明而見色，彼見色光明尋復滅？
阿那律陀！我復作是念：
我心中生太懈怠患，因此太懈怠患故，便失定而滅眼，眼滅已，我本所得光明而見色，彼見色光明尋復滅。
阿那律陀！猶如力士捉蠅太緩，蠅便飛去。
阿那律陀！我心中生太懈怠患，因此太懈怠患故，便失定而滅眼，眼滅已，我本所得光明而見色，彼見色光明尋復滅。
阿那律陀！我今要當作是念：
我心中不生疑患，不生無念患，不生身病想患，不生睡眠患，不生太精勤患，亦不生太懈怠患。
阿那律陀！我欲不起此患故，便在遠離獨住，心無放逸，修行精勤。
因在遠離獨住，心無放逸，修行精勤故，便得光明而見色，彼見色光明尋復滅。
^n51^m73g阿那律陀！我復作是念：
我心中有何患？令我失定而滅眼，眼滅已，我本所得光明而見色，彼見色光明尋復滅？
阿那律陀！我復作是念：
我心中生恐怖患，因此恐怖患故，便失定而滅眼，眼滅已，我本所得光明而見色，彼見色光明尋復滅。
阿那律陀！猶如人行道，四方有怨賊來，彼人見已，畏懼恐怖，舉身毛竪。
如是，阿那律陀！我心中生恐怖患，因此恐怖患故，便失定而滅眼，眼滅已，我本所得光明而見色，彼見色光明尋復滅。
阿那律陀！我今要當作是念：
我心中不生疑患，不生無念患，不生身病想患，不生睡眠患，不生太精勤患，不生太懈怠患，亦不生恐怖患。
阿那律陀！我欲不起此患故，便在遠離獨住，心無放逸，修行精勤。
因在遠離獨住，心無放逸，修行精勤故，便得光明而見色，彼見色光明尋復滅。
^n52^m73h阿那律陀！我復作是念：
我心中有何患？令我失定而滅眼，眼滅已，我本所得光明而見色，彼見色光明尋復滅？
阿那律陀！我復作是念：
我心中生喜悅患，因此喜悅患故，便失定而滅眼，眼滅已，我本所得光明而見色，彼見色光明尋復滅。
阿那律陀！猶若如人本求一寶藏，頓得四寶藏，彼見已，便生悅歡喜。
如是，阿那律陀！我心中生喜悅患，因此喜悅患故，便失定而滅眼，眼滅已，我本所得光明而見色，彼見色光明尋復滅。
阿那律陀！我今要當作是念：
我心中不生疑患，不生無念患，不生身病想患，不生睡眠患，不生太精勤患，不生太懈怠患，不生恐怖患，亦不生喜悅患。
阿那律陀！我欲不起此患故，便在遠離獨住，心無放逸，修行精勤。
因在遠離獨住，心無放逸，修行精勤故，便得光明而見色，彼見色光明尋復滅。
^n53^m73i阿那律陀！我復作是念：
我心中有何患？令我失定而滅眼，眼滅已，我本所得光明而見色，彼見色光明尋復滅？
阿那律陀！我復作是念：
我心中生自高心患，因此自高心患故，便失定而滅眼，眼滅已，我本所得光明而見色，彼見色光明尋復滅。
阿那律陀！我今要當作是念：
我心中不生疑患，不生無念患，不生身病想患，不生睡眠患，不生太精勤患，不生太懈怠患，不生恐怖患，不生喜悅患，亦不生自高心患。
阿那律陀！我欲不起此患故，便在遠離獨住，心無放逸，修行精勤。
因在遠離獨住，心無放逸，修行精勤故，便得光明而見色，彼見色光明尋復滅。
^n54^m73j阿那律陀！我復作是念：
我心中有何患？令我失定而滅眼，眼滅已，我本所得光明而見色，彼見色光明尋復滅？
阿那律陀！我復作是念：
我心中生若干想患，因此若干想患故，便失定而滅眼，眼滅已，我本所得光明而見色，彼見色光明尋復滅。
阿那律陀！我今要當作是念：
我心中不生疑患，不生無念患，不生身病想患，不生睡眠患，不生太精勤患，不生太懈怠患，不生恐怖患，不生喜悅患，不生自高心患，亦不生若干想患。
阿那律陀！我欲不起此患故，便在遠離獨住，心無放逸，修行精勤。
因在遠離獨住，心無放逸，修行精勤故，便得光明而見色，彼見色光明尋復滅。
^n55^m73k阿那律陀！我復作是念：
我心中有何患？令我失定而滅眼，眼滅已，我本所得光明而見色，彼見色光明尋復滅？
阿那律陀！我復作是念：
我心中生不觀色患，因此不觀色患故，便失定而滅眼，眼滅已，我本所得光明而見色，彼見色光明尋復滅。
阿那律陀！我今要當作是念：
我心中不生疑患，不生無念患，不生身病想患，不生睡眠患，不生太精勤患，不生太懈怠患，不生恐怖患，不生喜悅患，亦不生自高心患，不生若干想患，亦不生不觀色患。
阿那律陀！我欲不起此患故，便在遠離獨住，心無放逸，修行精勤。
因在遠離獨住，心無放逸，修行精勤故，便得光明而見色。
阿那律陀！若我心生疑患，彼得心清淨，無念、身病想、睡眠、太精勤、太懈怠、恐怖、喜悅、高心、生若干想、不觀色心患，彼得心清淨。
^n56^m74阿那律陀！我復作是念：
我當修學三定，修學有覺有觀定，修學無覺少觀定，修學無覺無觀定。
阿那律陀！我便修學三定，修學有覺有觀定，修學無覺少觀定，修學無覺無觀定。
^n57^m75a若我修學有覺有觀定者，心便順向無覺少觀定，如是我必不失此智見。
阿那律陀！如是我知如是已，竟日、竟夜、竟日夜修學有覺有觀定。
阿那律陀！我爾時行此住止行，若我修學有覺有觀定者，心便順向無覺無觀定，如是我必不失此智見。
阿那律陀！如是我知如是已，竟日、竟夜、竟日夜修學有覺有觀定。
阿那律陀！我爾時行此住止行。
^n58^m75b阿那律陀！若我修學無覺少觀定者，心便順向有覺有觀定，如是我必不失此智見。
阿那律陀！如是我知如是已，竟日、竟夜、竟日夜修學無覺少觀定。
阿那律陀！我爾時行此住止行，若我修學無覺少觀定者，心便順向無覺無觀定，如是我必不失此智見。
阿那律陀！如是我知如是已，竟日、竟夜、竟日夜修學無覺少觀定。
阿那律陀！我爾時行此住止行。
^n59^m75c阿那律陀！若我修學無覺無觀定者，心便順向有覺有觀定，如是我必不失此智見。
阿那律陀！如是我知如是已，竟日、竟夜、竟日夜修學無覺無觀定。
阿那律陀！我爾時行此住止行，若我修學無覺無觀定者，心便順向無覺少觀定，如是我不失此智見。
阿那律陀！如是我知如是已，竟日、竟夜、竟日夜修學無覺無觀定。
阿那律陀！我爾時行此住止行。
^n60^m76a阿那律陀！有時我知光明而不見色。
阿那律陀！我作是念：
何因何緣知光明而不見色？阿那律陀！我復作是念：
若我念光明相，不念色相者，爾時我知光明而不見色。
阿那律陀！如是我知如是已，竟日、竟夜、竟日夜知光明而不見色。
阿那律陀！我爾時行此住止行。
^n61^m76b阿那律陀！有時我見色而不知光明。
阿那律陀！我作是念：
何因何緣我見色而不知光明？阿那律陀！我復作是念：
若我念色相，不念光明相者，爾時我知色而不知光明。
阿那律陀！如是我知如是已，竟日、竟夜、竟日夜知色而不知光明。
阿那律陀！我爾時行此住止行。
^n62^m76c阿那律陀！有時我少知光明，亦少見色。
阿那律陀！我作是念：
何因何緣我少知光明，亦少見色？阿那律陀！我復作是念：
若我少入定，少入定故，少眼清淨；
少眼清淨故，我少知光明，亦少見色。
阿那律陀！如是我知如是已，竟日、竟夜、竟日夜少知光明，亦少見色。
阿那律陀！爾時我行此住止行。
^n63^m76d阿那律陀！有時我廣知光明，亦廣見色。
阿那律陀！我作是念：
何因何緣我廣知光明，亦廣見色？阿那律陀！我復作是念：
若我廣入定，廣入定故，廣眼清淨；
廣眼清淨故，我廣知光明，亦廣見色。
阿那律陀！如是我知如是已，竟日、竟夜、竟日夜廣知光明，亦廣見色。
阿那律陀！爾時我行此住止行。
^n64^m77阿那律陀！若我心中生疑患，彼得心清淨，無念、身病想、睡眠、太精勤、太懈怠、恐怖、喜悅、高心、生若干想、不觀色心患，彼得心清淨，有覺有觀定修學極修學，無覺少觀定修學極修學，無覺無觀定修學極修學，一向定修學極修學，雜定修學極修學，少定修學極修學，廣無量定修學極修學，我生知見極明淨，趣向定住，精勤修道品，生已盡，梵行已立，所作已辦，不更受有，知如真。
阿那律陀！爾時我行此住止行。」
^n65^m78佛說如是，尊者阿那律陀、尊者難提、尊者金毘羅聞佛所說，歡喜奉行。
^ck73
（七三）天經^n1^m1我聞如是：
^m2一時，佛遊枝提瘦，在水渚林中。
^m3爾時，世尊告諸比丘：「我本未得覺無上正真道時，而作是念：
我寧可得生其光明，因其光明而見形色，如是我智見極大明淨。
我為智見極明淨故，便在遠離獨住，心無放逸，修行精勤。
我因在遠離獨住，心無放逸，修行精勤故，卽得光明，便見形色也；
然我未與彼天共同集會，未相慰勞，未有所論說，未有所答對。
^n2^m4我復作是念：我寧可得生其光明，因其光明而見形色，及與彼天共同集會，共相慰勞，有所論說，有所答對，如是我智見極大明淨。
我為智見極明淨故，便在遠離獨住，心無放逸，修行精勤。
我因在遠離獨住，心無放逸，修行精勤故，卽得光明，便見形色，及與彼天共同集會，共相慰勞，有所論說，有所答對也；
然我不知彼天如是姓、如是字、如是生。
^n3^m5我復作是念：我寧可得生其光明，因其光明而見形色，及與彼天共同集會，共相慰勞，有所論說，有所答對，亦知彼天如是姓、如是字、如是生，如是我智見極大明淨。
我為智見極明淨故，便在遠離獨住，心無放逸，修行精勤。
我因在遠離獨住，心無放逸，修行精勤故，卽得光明，便見形色，及與彼天共同集會，共相慰勞，有所論說，有所答對，亦知彼天如是姓、如是字、如是生也；
然我不知彼天如是食、如是受苦樂。
^n4^m6我復作是念：我寧可得生其光明，因其光明而見形色，及與彼天共同集會，共相慰勞，有所論說，有所答對，亦知彼天如是姓、如是字、如是生，亦知彼天如是食、如是受苦樂，如是我智見極大明淨。
我為智見極明淨故，便在遠離獨住，心無放逸，修行精勤。
我因在遠離獨住，心無放逸，修行精勤故，卽得光明，便見形色，及與彼天共同集會，共相慰勞，有所論說，有所答對，亦知彼天如是姓、如是字、如是生，亦知彼天如是食、如是受苦樂也；
然我不知彼天如是長壽、如是久住、如是命盡。
^n5^m7我復作是念：我寧可得生其光明，因其光明而見形色，及與彼天共同集會，共相慰勞，有所論說，有所答對，亦知彼天如是姓、如是字、如是生，亦知彼天如是食、如是受苦樂，亦知彼天如是長壽、如是久住、如是命盡，如是我智見極大明淨。
我為智見極明淨故，便在遠離獨住，心無放逸，修行精勤。
我因在遠離獨住，心無放逸，修行精勤故，卽得光明，便見形色，及與彼天共同集會，共相慰勞，有所論說，有所答對，亦知彼天如是姓、如是字、如是生，亦知彼天如是食、如是受苦樂，亦知彼天如是長壽、如是久住、如是命盡也；
然我不知彼天作如是如是業已，死此生彼。
^n6^m8我復作是念：我寧可得生其光明，因其光明而見形色，及與彼天共同集會，共相慰勞，有所論說，有所答對，亦知彼天如是姓、如是字、如是生，亦知彼天如是食、如是受苦樂，亦知彼天如是長壽、如是久住、如是命盡，亦知彼天作如是如是業已，死此生彼，如是我智見極大明淨。
我為智見極明淨故，便在遠離獨住，心無放逸，修行精勤。
我因在遠離獨住，心無放逸，修行精勤故，卽得光明，便見形色，及與彼天共同集會，共相慰勞，有所論說，有所答對，亦知彼天如是姓、如是字、如是生，亦知彼天如是食、如是受苦樂，亦知彼天如是長壽、如是久住、如是命盡，亦知彼天作如是如是業已，死此生彼也；
然我不知彼天、彼彼天中。
^n7^m9我復作是念：我寧可得生其光明，因其光明而見形色，及與彼天共同集會，共相慰勞，有所論說，有所答對，亦知彼天如是姓、如是字、如是生，亦知彼天如是食、如是受苦樂，亦知彼天如是長壽、如是久住、如是命盡，亦知彼天作如是如是業已，死此生彼，亦知彼天、彼彼天中，如是我智見極大明淨。
我為智見極明淨故，便在遠離獨住，心無放逸，修行精勤。
我因在遠離獨住，心無放逸，修行精勤故，卽得光明，便見形色，及與彼天共同集會，共相慰勞，有所論說，有所答對，亦知彼天如是姓、如是字、如是生，亦知彼天如是食、如是受苦樂，亦知彼天如是長壽、如是久住、如是命盡，亦知彼天作如是如是業已，死此生彼，亦知彼天、彼彼天中也；
然我不知彼天上我曾生中、未曾生中。
^n8^m10我復作是念：我寧可得生其光明，因其光明而見形色，及與彼天共同集會，共相慰勞，有所論說，有所答對，亦知彼天如是姓、如是字、如是生，亦知彼天如是食、如是受苦樂，亦知彼天如是長壽、如是久住、如是命盡，亦知彼天作如是如是業已，死此生彼，亦知彼天、彼彼天中，亦知彼天上我曾生中、未曾生中，如是我智見極大明淨。
我為智見極明淨故，便在遠離獨住，心無放逸，修行精勤。
我因在遠離獨住，心無放逸，修行精勤故，卽得光明，便見形色，及與彼天共同集會，共相慰勞，有所論說，有所答對，亦知彼天如是姓、如是字、如是生，亦知彼天如是食、如是受苦樂，亦知彼天如是長壽、如是久住、如是命盡，亦知彼天作如是如是業已，死此生彼，亦知彼天、彼彼天中，亦知彼天上我曾生中、未曾生中也。
^n9^m11a若我不正知得此八行者，便不可一向說得，亦不知我得覺無上正真之道，我亦於此世間，諸天、魔、梵、沙門、梵志不能出過其上，我亦不得解脫種種解脫，我亦未離諸顛倒，未生已盡、梵行已立、所作已辦、不更受有，知如真。
^n10^m11b若我正知得此八行者，便可一向說得，亦知我得覺無上正真之道，我亦於此世間，諸天、魔、梵、沙門、梵志出過其上，我亦得解脫種種解脫，我心已離諸顛倒，生已盡，梵行已立，所作已辦，不更受有，知如真。」
^n11^m12佛說如是，彼諸比丘聞佛所說，歡喜奉行。
^ck74
（七四）八念經^n1^m1我聞如是：
^m2一時，佛遊婆奇瘦，在鼉山怖林鹿野園中。
^m3爾時，尊者阿那律陀在枝提瘦水渚林中。
彼時，尊者阿那律陀在安靜處燕坐思惟，心作是念：
道從無欲，非有欲得；道從知足，非無厭得；
道從遠離，非樂聚會，非住聚會，非合聚會得；
道從精勤，非懈怠得；
道從正念，非邪念得；道從定意，非亂意得；
道從智慧，非愚癡得。
^n2^m4於是，世尊以他心智知尊者阿那律陀心中所念、所思、所行。
世尊知已，卽入如其像定，以如其像定猶若力士屈伸臂頃，如是世尊從婆奇瘦鼉山怖林鹿野園中忽沒不現，住枝提瘦水渚林中尊者阿那律陀前。
是時，世尊便從定覺，歎尊者阿那律陀曰：
「善哉！善哉！阿那律陀！
謂汝在安靜處燕坐思惟，心作是念：
道從無欲，非有欲得；道從知足，非無厭得；
道從遠離，非樂聚會，非住聚會，非合聚會得；
道從精勤，非懈怠得；
道從正念，非邪念得；道從定意，非亂意得；
道從智慧，非愚癡得。
^n3^m5阿那律陀！汝從如來更受第八大人之念，受已，便思：
道從不戲、樂不戲、行不戲，非戲、非樂戲、非行戲得。
^m6阿那律陀！若汝成就此大人八念者，汝必能離欲、離惡不善之法，……至得第四禪成就遊。
^m7a阿那律陀！若汝成就大人八念，而復得此四增上心，現法樂居，易不難得者，如王、王臣有好緘簏，盛滿種種衣，中前欲著，便取著之；
中時、中後若欲著衣，便取著之，隨意自在。
阿那律陀！汝亦如是，得糞掃衣為第一服，汝心無欲，行此住止行。
^n4^m7b阿那律陀！若汝成就大人八念，而復得此四增上心，現法樂居，易不難得者，如王、王臣有好廚宰，種種淨妙甘美餚。
阿那律陀！汝亦如是，常行乞食為第一饌，汝心無欲，行此住止行。
^m7c阿那律陀！若汝成就大人八念，而復得此四增上心，現法樂居，易不難得者，如王、王臣有好屋舍，或樓閣宮殿。
阿那律陀！汝亦如是，依樹下止為第一舍，汝心無欲，行此住止行。
^n5^m7d阿那律陀！若汝成就大人八念，而復得此四增上心，現法樂居，易不難得者，如王、王臣有好床座，敷以氍氀、毾㲪，覆以錦綺、羅縠，有襯體被，兩頭安枕，加陵伽波惒邏波遮悉哆羅那。
阿那律陀！汝亦如是，草座葉座為第一座，汝心無欲，行此住止行。
^n6^m7e阿那律陀！若汝成就大人八念，而復得此四增上心，現法樂居，易不難得者，如是汝若遊東方，必得安樂，無眾苦患；
若遊南方、西方、北方者，必得安樂，無眾苦患。
^n7^m7f阿那律陀！若汝成就大人八念，而復得此四增上心，現法樂居，易不難得者，我尚不說汝諸善法住，況說衰退？
但當晝夜增長善法而不衰退。
^m7g阿那律陀！若汝成就大人八念，而復得此四增上心，現法樂居，易不難得者，汝於二果必得其一，或於現世得究竟智，或復有餘得阿那含。
^n8^m8阿那律陀！汝當成就此大人八念，亦應得此四增上心，現法樂居，易不難得已，然後於枝提瘦水渚林中受夏坐也。」
^m9爾時，世尊為尊者阿那律陀說法，勸發渴仰，成就歡喜。
無量方便為彼說法，勸發渴仰，成就歡喜已，入如其像定，以如其像定，猶若力士屈伸臂頃，如是，世尊從枝提瘦水渚林中忽沒不見，住婆奇瘦鼉山怖林鹿野園中。
^n9^m10彼時，尊者阿難執拂侍佛，於是，世尊便從定覺，迴顧告曰：
「阿難！若有比丘遊鼉山怖林鹿野園中者，令彼一切皆集講堂。
集講堂已，還來白我。」
^m11尊者阿難受佛教已，稽首禮足，即行宣敕，諸有比丘遊鼉山怖林鹿野園中者，令彼一切皆集講堂。
集講堂已，還詣佛所，頭面禮足，卻住一面，白曰：
「世尊！諸有比丘遊鼉山怖林鹿野園中者，已令一切皆集講堂，唯願世尊自當知時！」
^n10^m12於是，世尊將尊者阿難往詣講堂，於比丘眾前敷座而坐。坐已，告曰：
「諸比丘！我今為汝說大人八念，汝等諦聽！善思念之。
^m13時，諸比丘受教而聽。
^m14佛言：「大人八念者，謂道從無欲，非有欲得；
道從知足，非無厭得；道從遠離，非樂聚會，非住聚會，非合聚會得；
道從精勤，非懈怠得；道從正念，非邪念得；
道從定意，非亂意得；
道從智慧，非愚癡得；道從不戲、樂不戲、行不戲，非戲、非樂戲、非行戲得。
^n11^m15a云何道從無欲，非有欲得？
謂比丘得無欲，自知得無欲，不令他人知我無欲；
得知足、得遠離、得精勤、得正念、得定意、得智慧、得不戲，自知得不戲，不欲令他知我無欲，是謂道從無欲，非有欲得。
^n12^m15b云何道從知足，非無厭得？
謂比丘行知足，衣取覆形，食取充軀，是謂道從知足，非無厭得。
^m15c云何道從遠離，非樂聚會，非住聚會，非合聚會得？
謂比丘行遠離，成就二遠離，身及心俱遠離，是謂道從遠離，非樂聚會，非住聚會，非合聚會得。
^n13^m15d云何道從精進，非懈怠得？
謂比丘常行精進，斷惡不善，修諸善法，恒自起意，專一堅固，為諸善本不捨方便，是謂道從精勤，非懈怠得。
^m15e云何道從正念，非邪念得？
謂比丘觀內身如身，觀內覺、心、法如法，是謂道從正念，非邪念得。
^n14^m15f云何道從定意，非亂意得？
謂比丘離欲、離惡不善之法，……至得第四禪成就遊，是謂道從定意，非亂意得。
^m15g云何道從智慧，非愚癡得？
謂比丘修行智慧，觀興衰法，得如是智，聖慧明達，分別曉了，以正盡苦，是謂道從智慧，非愚癡得。
^n15^m15h云何道從不戲、樂不戲、行不戲，非戲、非樂戲、非行戲得？
謂比丘意常滅戲，樂住無餘涅槃，心恒樂住，歡喜意解，是謂道從不戲、樂不戲、行不戲，非戲、非樂戲、非行戲得。
^n16^m18諸比丘！阿那律陀比丘成就此大人八念已，然後枝提瘦水渚林中受夏坐也。
我以此教彼，在遠離獨住，心無放逸，修行精勤。
彼在遠離獨住，心無放逸，修行精勤已，族姓子所為，剃除鬚髮，著袈裟衣，至信、捨家、無家、學道者，唯無上梵行訖，於現法中自知自覺，自作證成就遊：
生已盡，梵行已立，所作已辦，不更受有，知如真。」
^n17^m19是時，尊者阿那律陀得阿羅呵，心正解脫，得長老上尊，則於爾時而說頌曰：
遙知我思念，無上世間師；正身心入定，乘虛忽來到。
如我心所念，為說而復過；諸佛樂不戲，遠離一切戲。
既從彼知法，樂住正法中；逮得三昧達，佛法作已辦。
我不樂於死，亦不願於生；隨時任所適，立正念正智。
鞞耶離竹林，我壽在彼盡，當在竹林下，無餘般涅槃。
^n18^m20佛說如是，尊者阿那律陀及諸比丘聞佛所說，歡喜奉行。
^ck75
（七五）淨不動道經^n1^m1我聞如是：
^m2一時，佛遊拘樓瘦，在劍磨瑟曇拘樓都邑。
^m3爾時，世尊告諸比丘：
「欲者無常、虛偽、妄言，是妄言法，則是幻化、欺誑、愚癡。
若現世欲及後世欲，若現世色及後世色，彼一切是魔境界，則是魔餌，因此令心生無量惡不善之法，增伺、瞋恚及鬪諍等，謂聖弟子學時為作障礙。
^n2^m4a多聞聖弟子作如是觀：
世尊所說，欲者無常、虛偽、妄言，是妄言法，則是幻化、欺誑、愚癡。
若現世欲及後世欲，若現世色及後世色，彼一切是魔境界，則是魔餌，因此令心生無量惡不善之法，增伺、瞋恚及鬪諍等，謂聖弟子學時為作障礙。
彼作是念：我可得大心成就遊，掩伏世間，攝持其心。
若我得大心成就遊，掩伏世間，攝持其心者，如是心便不生無量惡不善之法，增伺、瞋恚及鬪諍等，謂聖弟子學時為作障礙。
彼以是行、以是學，如是修習而廣布，便於處得心淨。
於處得心淨已，比丘者或於此得入不動，或以慧為解；
彼於後時，身壞命終，因本意故，必至不動，是謂第一說淨不動道。
^n3^m4b復次，多聞聖弟子作如是觀：
若有色者，彼一切四大及四大造，四大者是無常法，是苦、是滅。
彼如是行、如是學，如是修習而廣布，便於處得心淨。
於處得心淨已，比丘者或於此得入不動，或以慧為解；
彼於後時，身壞命終，因本意故，必至不動，是謂第二說淨不動道。
^n4^m4c復次，多聞聖弟子作如是觀：
若現世欲及後世欲，若現世色及後世色，若現世欲想、後世欲想，若現世色想、後世色想，彼一切想是無常法、是苦、是滅。
彼於爾時必得不動想，彼如是行、如是學，如是修習而廣布，便於處得心淨。
於處得心淨已，比丘者或於此得入不動，或以慧為解；
彼於後時，身壞命終，因本意故，必至不動，是謂第三說淨不動道。
^n5^m5a復次，多聞聖弟子作如是觀：
若現世欲想、後世欲想，若現世色想、後世色想及不動想，彼一切想是無常法，是苦、是滅。
彼於爾時得無所有處想，彼如是行、如是學，如是修習而廣布，便於處得心淨。
於處得心淨已，比丘者或於此得入不動，或以慧為解；
彼於後時，身壞命終，因本意故，必至不動，是謂第一說淨無所有處道。
^n6^m5b復次，多聞聖弟子作如是觀：
此世空──空於神、神所有，空有常，空有恒，空長存，空不變易。
彼如是行、如是學，如是修習而廣布，便於處得心淨。
於處得心淨已，比丘者或於此得入無所有處，或以慧為解；
彼於後時，身壞命終，因本意故，必至無所有處，是謂第二說淨無所有處道。
^n7^m5c復次，多聞聖弟子作如是觀：
我非為他而有所為，亦非自為而有所為。
彼如是行、如是學，如是修習而廣布，便於處得心淨。
於處得心淨已，比丘者或於此得入無所有處，或以慧為解；
彼於後時，身壞命終，因本意故，必至無所有處，是謂第三說淨無所有處道。
^n8^m5d復次，多聞聖弟子作如是觀：
若現世欲及後世欲，若現世色及後世色，若現世欲想、後世欲想，若現世色想、後世色想及不動想、無所有處想，彼一切想是無常法，是苦、是滅。
彼於爾時而得無想，彼如是行、如是學，如是修習而廣布，便於處得心淨。
於處得心淨已，比丘者或於此得入無想，或以慧為解；
彼於後時，身壞命終，因本意故，必至無想處，是謂說淨無想道。」
^n9^m6是時，尊者阿難執拂侍佛，於是，尊者阿難叉手向佛，白曰：
「世尊！若有比丘如是行：
無我、無我所、我當不有、我所當不有，若本有者，便盡得捨。
世尊！比丘行如是，彼為盡，得般涅槃耶？」
^n10^m7世尊告曰：
「阿難！此事不定，或有得者，或有不得。」
^m8尊者阿難白曰：
「世尊！比丘云何行不得般涅槃？」
^m9世尊告曰：
「阿難！若比丘如是行，無我、無我所、我當不有、我所當不有，若本有者，便盡得捨。
阿難！若比丘樂彼捨、著彼捨、住彼捨者，阿難！
比丘行如是，必不得般涅槃。」
^n11^m10尊者阿難白曰：
「世尊！比丘若有所受，不得般涅槃耶？」
^m11世尊告曰：
「阿難！若比丘有所受者，彼必不得般涅槃也。」
^m12尊者阿難白曰：
「世尊！彼比丘為何所受？」
^m13世尊告曰：
「阿難！行中有餘，謂有想、無想處，於有中第一，彼比丘受。」
^n12^m14尊者阿難白曰：
「世尊！彼比丘受餘行耶？」
^m15世尊告曰：
「阿難！如是比丘受餘行也。」
^m16尊者阿難白曰：
「世尊！比丘云何行必得般涅槃？」
^m17世尊告曰：
「阿難！若比丘如是行，無我、無我所、我當不有、我所當不有，若本有者，便盡得捨。
阿難！若比丘不樂彼捨、不著彼捨、不住彼捨者，阿難！
比丘行如是，必得般涅槃。」
^n13^m18尊者阿難白曰：
「世尊！比丘若無所受，必得般涅槃耶？」
^m19世尊告曰：
「阿難！若比丘無所受，必得般涅槃。」
^m20爾時，尊者阿難叉手向佛，白曰：
「世尊已說淨不動道，已說淨無所有處道，已說淨無想道，已說無餘涅槃。
世尊！云何聖解脫耶？」
^n14^m21世尊告曰：
「阿難！多聞聖弟子作如是觀：
若現世欲及後世欲，若現世色及後世色，若現世欲想、後世欲想，若現世色想、後世色想及不動想、無所有處想、無想想，彼一切想是無常法、是苦、是滅，是謂自己有。
若自己有者，是生、是老、是病、是死。
阿難！若有此法，一切盡滅無餘不復有者，彼則無生，無老、病、死。
聖如是觀，若有者必是解脫法，若有無餘涅槃者是名甘露。
彼如是觀、如是見，必得欲漏心解脫，有漏、無明漏心解脫。解脫已，便知解脫：
生已盡，梵行已立，所作已辦，不更受有，知如真。
阿難！我今為汝已說淨不動道，已說淨無所有處道，已說淨無想道，已說無餘涅槃，已說聖解脫，如尊師所為弟子起大慈哀，憐念愍傷，求義及饒益，求安隱快樂者，我今已作，汝等當復自作，至無事處，至林樹下，空安靜處燕坐思惟，勿得放逸！
勤加精進，莫令後悔！此是我之教敕，是我訓誨。」
^n15^m22佛說如是，尊者阿難及諸比丘聞佛所說，歡喜奉行。
^ck76
（七六）郁伽支羅經^n1^m1我聞如是：
^m2一時，佛遊郁伽支羅，在恒水池岸。
^m3爾時，一比丘則於晡時從燕坐起，往詣佛所，稽首佛足，卻坐一面，白曰：
「世尊！唯願為我善略說法，從世尊聞已，在遠離獨住，心無放逸，修行精勤。
因在遠離獨住，心無放逸，修行精勤故，族姓子所為，剃除鬚髮，著袈裟衣，至信、捨家、無家、學道者，唯無上梵行訖，於現法中自知自覺，自作證成就遊：
生已盡，梵行已立，所作已辦，不更受有，知如真。」
^n2^m4a世尊告曰：「比丘當如是學，令心得住，在內不動無量善修。
復觀內身如身，行極精勤，立正念、正智，善自御心，令離慳貪，意無憂慼。
復觀外身如身，行極精勤，立正念、正智，善自御心，令離慳貪，意無憂慼。
復觀內外身如身，行極精勤，立正念、正智，善自御心，令離慳貪，意無憂慼。
比丘！如此之定，去時、來時當善修習，住時、坐時、臥時、眠時、寤時、眠寤時亦當修習。
復次，亦當修習有覺有觀定、無覺少觀定，修習無覺無觀定；
亦當修習喜共俱定、樂共俱定、定共俱定，修習捨共俱定。
^n3^m4b比丘！若修此定極善修者，比丘！當復更修觀內覺如覺，行極精勤，立正念、正智，善自御心，令離慳貪，意無憂慼。
復觀外覺如覺，行極精勤，立正念、正智，善自御心，令離慳貪，意無憂慼。
復觀內外覺如覺，行極精勤，立正念、正智，善自御心，令離慳貪，意無憂慼。
比丘！如此之定，去時、來時當善修習，住時、坐時、臥時、眠時、寤時、眠寤時亦當修習。
復次，亦當修習有覺有觀定、無覺少觀定，修習無覺無觀定；
亦當修習喜共俱定、樂共俱定、定共俱定，修習捨共俱定。
^n4^m4c比丘！若修此定極善修者，比丘！當復更修觀內心如心，行極精勤，立正念、正智，善自御心，令離慳貪，意無憂慼。
復觀外心如心，行極精勤，立正念、正智，善自御心，令離慳貪，意無憂慼。
復觀內外心如心，行極精勤，立正念、正智，善自御心，令離慳貪，意無憂慼。
比丘！如此之定，去時、來時當善修習，住時、坐時、臥時、眠時、寤時、眠寤時亦當修習。
復次，亦當修習有覺有觀定、無覺少觀定，修習無覺無觀定；
亦當修習喜共俱定、樂共俱定、定共俱定，修習捨共俱定。
^n5^m4d比丘！若修此定極善修者，比丘！當復更修觀內法如法，行極精勤，立正念、正智，善自御心，令離慳貪，意無憂慼。
復觀外法如法，行極精勤，立正念、正智，善自御心，令離慳貪，意無憂慼。
復觀內外法如法，行極精勤，立正念、正智，善自御心，令離慳貪，意無憂慼。
比丘！如此之定，去時、來時當善修習，住時、坐時、臥時、眠時、寤時、眠寤時亦當修習。
復次，亦當修習有覺有觀定、無覺少觀定，修習無覺無觀定；
亦當修習喜共俱定、樂共俱定、定共俱定，修習捨共俱定。
^n6^m5a比丘！若修此定極善修者，比丘！心當與慈俱，遍滿一方成就遊。
如是二三四方，四維上下，普周一切，心與慈俱，無結無怨，無恚無諍，極廣甚大，無量善修，遍滿一切世間成就遊。
^n7^m5b如是悲、喜心與捨俱，無結無怨，無恚無諍，極廣甚大，無量善修，遍滿一切世間成就遊。
^m6比丘！若汝修習此定極善修者，若遊東方，必得安樂，無眾苦患；
若遊南方、西方、北方者，必得安樂，無眾苦患。
比丘！若汝修習此定極善修者，我尚不說汝諸善法住，況說衰退？
但當晝夜增長善法而不衰退。
比丘！若汝修習此定極善修者，汝於二果必得其一，或於現世得究竟智，或復有餘得阿那含。」
^n8^m7於是，彼比丘聞佛所說，善受善持，卽從座起，稽首佛足，繞三匝而去。
受持佛教，在遠離獨住，心無放逸，修行精勤。
因在遠離獨住，心無放逸，修行精勤故，族姓子所為，剃除鬚髮，著袈裟衣，至信、捨家、無家、學道者，唯無上梵行訖，於現法中自知自覺，自作證成就遊：
生已盡，梵行已立，所作已辦，不更受有，知如真。
彼尊者知法已至，得阿羅訶。
^n9^m8佛說如是，彼諸比丘聞佛所說，歡喜奉行。
^ck77
（七七）娑雞帝三族姓子經^n1^m1我聞如是：
^m2一時，佛遊娑雞帝，在青林中。
^m3爾時，娑雞帝有三族姓子，尊者阿那律陀、尊者難提、尊者金毘羅，並皆年少新出家學，共來入此正法不久。
^m4爾時，世尊問諸比丘：「此三族姓子並皆年少新出家學，共來入此正法不久，此三族姓子頗樂於此正法、律中行梵行耶？」
時，諸比丘默然不答。
^n2^m5世尊復再三問諸比丘：「此三族姓子並皆年少新出家學，共來入此正法不久，此三族姓子頗樂於此正法、律中行梵行耶？」
時，諸比丘亦復再三默然不答。
^m6於是，世尊自問三族姓子，告尊者阿那律陀：
「汝等三族姓子並皆年少新出家學，共來入此正法不久，阿那律陀！
汝等頗樂此正法、律中行梵行耶？」
^n3^m7尊者阿那律陀白曰：「世尊！如是！我等樂此正法，修行梵行。」
^m8世尊問曰：「阿那律陀！
汝等小時年幼童子，清淨黑髮，身體盛壯，樂於遊戲，樂數澡浴，嚴愛其身。
於後親親及其父母皆相愛戀，悲泣啼哭，不欲令汝出家學道，汝等故能剃除鬚髮，著袈裟衣，至信、捨家、無家、學道。
阿那律陀！汝等不畏王而行學道，亦不畏賊，不畏負債，不畏恐怖，不畏貧窮不得活故而行學道，但厭生、老、病、死、啼哭、憂苦，或復欲得大苦聚邊。
阿那律陀！汝等不以如是心故出家學道耶？」
^m9答曰：「如是。」
^n4^m10「阿那律陀！若族姓子以如是心出家學道者，為知所由，得無量善法耶？」
^m11尊者阿那律陀白世尊曰：
「世尊為法本，世尊為法主，法由世尊，唯願說之！
我等聞已，得廣知義。」
^m12佛便告曰：「阿那律陀！
汝等諦聽！善思念之，我當為汝分別其義。」
阿那律陀等受教而聽。
^n5^m13世尊告曰：「阿那律陀！若為欲所覆、惡法所纏者，不得捨樂、無上止息，彼心生增伺、瞋恚、睡眠，心生不樂，身生頻伸，多食心憂，彼比丘便不能忍飢渴、寒熱、蚊虻、蠅蚤、風日所逼，惡聲、捶杖亦不能忍，身遇諸疾極為苦痛，至命欲絕，諸不可樂，皆不堪耐。
所以者何？以為欲所覆、惡法所纏，不得捨樂、無上止息故。
若有離欲，非為惡法之所纏者，必得捨樂及無上止息，彼心不生增伺、瞋恚、睡眠，心不生不樂，身不生頻伸，亦不多食，心不愁憂，彼比丘便能忍飢渴、寒熱、蚊虻、蠅蚤、風日所逼，惡聲、捶杖亦能忍之，身遇諸疾極為苦痛，至命欲絕，諸不可樂，皆能堪耐。
所以者何？以非為欲所覆故，不為惡法之所纏故，又得捨樂、無上止息故。」
^n6^m14世尊問曰：「阿那律陀！如來以何義故，或有所除，或有所用，或有所堪，或有所止，或有所吐耶？」
^m15阿那律陀白世尊曰：「世尊為法本，世尊為法主，法由世尊，唯願說之！
我等聞已，得廣知義。」
^m16佛便告曰：「阿那律陀！
汝等諦聽！善思念之，我當為汝分別其義。」
阿那律陀等受教而聽。
^n7^m17世尊告曰：「阿那律陀！諸漏穢汙為當來有本，煩熱苦報，生、老、病、死因，如來非不盡，非不知故，或有所除，或有所用，或有所堪，或有所止，或有所吐。
阿那律陀！如來但因此身故，因六處故，因壽命故，或有所除，或有所用，或有所堪，或有所止，或有所吐。
阿那律陀！如來以此義故，或有所除，或有所用，或有所堪，或有所止，或有所吐。」
^n8^m18世尊問曰：「阿那律陀！如來以何義故，住無事處、山林樹下，樂居高巖，寂無音聲，遠離，無惡，無有人民，隨順燕坐耶？」
^m19尊者阿那律陀白世尊曰：
「世尊為法本，世尊為法主，法由世尊，唯願說之！
我等聞已，得廣知義。」
^n9^m20佛便告曰：「阿那律陀！汝等諦聽！
善思念之，我當為汝分別其義。」
阿那律陀等受教而聽。
^m21世尊告曰：「阿那律陀！
如來非為未得欲得、未獲欲獲、未證欲證故，住無事處、山林樹下，樂居高巖，寂無音聲，遠離，無惡，無有人民，隨順燕坐。
阿那律陀！如來但以二義故，住無事處、山林樹下，樂居高巖，寂無音聲，遠離，無惡，無有人民，隨順燕坐。
一者為自現法樂居故，二者為慈愍後生人故，或有後生人效如來住無事處、山林樹下，樂居高巖，寂無音聲，遠離，無惡，無有人民，隨順燕坐。
阿那律陀！如來以此義故，住無事處、山林樹下，樂居高巖，寂無音聲，遠離，無惡，無有人民，隨順燕坐。」
^n10^m22世尊問曰：「阿那律陀！如來以何義故，弟子命終，記說某生某處、某生某處？」
^m23尊者阿那律陀白世尊曰：
「世尊為法本，世尊為法主，法由世尊，唯願說之！
我等聞已，得廣知義。」
^m24佛便告曰：「阿那律陀！
汝等諦聽！善思念之，我當為汝分別其義。」
阿那律陀等受教而聽。
^n11^m25世尊告曰：「阿那律陀！如來非為趣為人說，亦不欺誑人，亦不欲得人歡樂故，弟子命終，記說某生某處、某生某處。
阿那律陀！如來但為清信族姓男、族姓女，極信極愛，極生喜悅，聞此正法、律已，或心願效如是如是，故弟子命終，記說某生某處、某生某處。
^n12^m26a若比丘聞某尊者於某處命終，彼為佛所記，得究竟智：
生已盡，梵行已立，所作已辦，不更受有，知如真。
或自見彼尊者，或復從他數數聞之，彼尊者如是有信、如是持戒、如是博聞、如是惠施、如是智慧。
其人聞已，憶彼尊者有信、持戒、博聞、惠施、智慧，聞此正法、律已，或心願效如是如是。
阿那律陀！如是比丘必得差降安樂住止。
^n13^m26b阿那律陀！復次，比丘聞某尊者於某處命終，彼為佛所記，五下分結已盡，生於彼間而般涅槃，得不退法，不還此世。
或自見彼尊者，或復從他數數聞之，彼尊者如是有信、如是持戒、如是博聞、如是惠施、如是智慧。
其人聞已，憶彼尊者有信、持戒、博聞、惠施、智慧，聞此正法、律已，或心願效如是如是。
阿那律陀！如是比丘必得差降安樂住止。
^n14^m26c阿那律陀！復次，比丘聞某尊者於某處命終，彼為佛所記，三結盡，淫怒癡薄，得一往來天上人間，一往來已而得苦際。
或自見彼尊者，或復從他數數聞之，彼尊者如是有信、如是持戒、如是博聞、如是惠施、如是智慧。
其人聞已，憶彼尊者有信、持戒、博聞、惠施、智慧，聞此正法、律已，或心願效如是如是。
阿那律陀！如是比丘必得差降安樂住止。
^n15^m26d阿那律陀！復次，比丘聞某尊者於某處命終，彼為佛所記，三結已盡，得須陀洹，不墮惡法，定趣正覺，極受七有，天上人間七往來已而得苦際。
或自見彼尊者，或復從他數數聞之，彼尊者如是有信、如是持戒、如是博聞、如是惠施、如是智慧。
其人聞已，憶彼尊者有信、持戒、博聞、惠施、智慧，聞此正法、律已，或心願效如是如是。
阿那律陀！如是比丘必得差降安樂住止。
^n16^m27a阿那律陀！若比丘尼聞某比丘尼於某處命終，彼為佛所記，得究竟智：
生已盡，梵行已立，所作已辦，不更受有，知如真。
或自見彼比丘尼，或復從他數數聞之，彼比丘尼如是有信、如是持戒、如是博聞、如是惠施、如是智慧。
其人聞已，憶彼比丘尼有信、持戒、博聞、惠施、智慧，聞此正法、律已，或心願效如是如是。
阿那律陀！如是比丘尼必得差降安樂住止。
^n17^m27b阿那律陀！復次，比丘尼聞某比丘尼於某處命終，彼為佛所記，五下分結已盡，生於彼間而般涅槃，得不退法，不還此世。
或自見彼比丘尼，或復從他數數聞之，彼比丘尼如是有信、如是持戒、如是博聞、如是惠施、如是智慧。
其人聞已，憶彼比丘尼有信、持戒、博聞、惠施、智慧，聞此正法、律已，或心願效如是如是。
阿那律陀！如是比丘尼必得差降安樂住止。
^n18^m27c阿那律陀！復次，比丘尼聞某比丘尼於某處命終，彼為佛所記，三結已盡，淫怒癡薄，得一往來天上人間，一往來已而得苦際。
或自見彼比丘尼，或復從他數數聞之，彼比丘尼如是有信、如是持戒、如是博聞、如是惠施、如是智慧。
其人聞已，憶彼比丘尼有信、持戒、博聞、惠施、智慧，聞此正法、律已，或心願效如是如是。
阿那律陀！如是比丘尼必得差降安樂住止。
^n19^m27d阿那律陀！復次，比丘尼聞某比丘尼於某處命終，彼為佛所記，三結已盡，得須陀洹，不墮惡法，定趣正覺，極受七有，天上人間七往來已而得苦際。
或自見彼比丘尼，或復從他數數聞之，彼比丘尼如是有信、如是持戒、如是博聞、如是惠施、如是智慧。
其人聞已，憶彼比丘尼有信、持戒、博聞、惠施、智慧，聞此正法、律已，或心願效如是如是。
阿那律陀！如是比丘尼必得差降安樂住止。
^n20^m28a阿那律陀！若優婆塞聞某優婆塞於某村命終，彼為佛所記，五下分結已盡，生於彼間而般涅槃，得不退法，不還此世。
或自見彼優婆塞，或復從他數數聞之，彼優婆塞如是有信、如是持戒、如是博聞、如是惠施、如是智慧。
其人聞已，憶彼優婆塞有信、持戒、博聞、惠施、智慧，聞此正法、律已，或心願效如是如是。
阿那律陀！如是優婆塞必得差降安樂住止。
^n21^m28b阿那律陀！復次，優婆塞聞某優婆塞於某村命終，彼為佛所記，三結已盡，淫怒癡薄，得一往來天上人間，一往來已而得苦際。
或自見彼優婆塞，或復從他數數聞之，彼優婆塞如是有信、如是持戒、如是博聞、如是惠施、如是智慧。
其人聞已，憶彼優婆塞有信、持戒、博聞、惠施、智慧，聞此正法、律已，或心願效如是如是。
阿那律陀！如是彼優婆塞必得差降安樂住止。
^n22^m28c阿那律陀！復次，優婆塞聞某優婆塞於某村命終，彼為佛所記，三結已盡，得須陀洹，不墮惡法，定趣正覺，極受七有，天上人間七往來已而得苦際。
或自見彼優婆塞，或復從他數數聞之，彼優婆塞如是有信、如是持戒、如是博聞、如是惠施、如是智慧。
其人聞已，憶彼優婆塞有信、持戒、博聞、惠施、智慧，聞此正法、律已，或心願效如是如是。
阿那律陀！如是優婆塞必得差降安樂住止。
^n23^m29a阿那律陀！若優婆私聞某優婆私於某村命終，彼為佛所記，五下分結已盡，生於彼間而般涅槃，得不退法，不還此世。
或自見彼優婆私，或復從他數數聞之，彼優婆私如是有信、如是持戒、如是博聞、如是惠施、如是智慧。
其人聞已，憶彼優婆私有信、持戒、博聞、惠施、智慧，聞此正法、律已，或心願效如是如是。
阿那律陀！如是優婆私必得差降安樂住止。
^n24^m29b阿那律陀！復次，優婆私聞某優婆私於某村命終，彼為佛所記，三結已盡，淫怒癡薄，得一往來天上人間，一往來已而得苦際。
或自見彼優婆私，或復從他數數聞之，彼優婆私如是有信、如是持戒、如是博聞、如是惠施、如是智慧。
其人聞已，憶彼優婆私有信、持戒、博聞、惠施、智慧，聞此正法、律已，或心願效如是如是。
阿那律陀！如是優婆私必得差降安樂住止。
^n25^m29c阿那律陀！復次，優婆私聞某優婆私於某村命終，彼為佛所記，三結已盡，得須陀洹，不墮惡趣，定趣正覺，極受七有，天上人間七往來已而得苦際。
或自見彼優婆私，或復從他數數聞之，彼優婆私如是有信、如是持戒、如是博聞、如是惠施、如是智慧。
其人聞已，憶彼優婆私有信、持戒、博聞、惠施、智慧，聞此正法、律已，或心願效如是如是。
阿那律陀！如是優婆私必得差降安樂住止。
阿那律陀！如來以此義故，弟子命終，記說某生某處、某生某處。」
^n26^m30佛說如是，尊者阿那律陀及諸比丘聞佛所說，歡喜奉行。
^ck78
（七八）梵天請佛經^n1^m1我聞如是：
^m2一時，佛遊舍衛國，在勝林給孤獨園。
^m3爾時，有一梵天住梵天上，生如是邪見：
「此處有常，此處有恒，此處長存，此處是要，此處不終法，此處出要，此出要更無出要過其上，有勝、有妙、有最者。」
^m4於是，世尊以他心智，知彼梵天心之所念，卽入如其像定，以如其像定，猶若力士屈伸臂頃，於舍衛國勝林給孤獨園忽沒不現，往梵天上。
^n2^m5時，彼梵天見世尊來，卽請世尊：
「善來大仙人！此處有常，此處有恒，此處長存，此處是要，此處不終法，此處出要，此出要更無出要過其上，有勝、有妙、有最者。」
^n3^m6於是，世尊告曰：「梵天！汝無常稱說常，不恒稱說恒，不存稱說存，不要稱說要，終法稱說不終法，非出要稱說出要，此出要更無出要過其上，有勝、有妙、有最者。
梵天！汝有是無明！梵天！汝有是無明！」
^n4^m7時，魔波旬在彼眾中，於是，魔波旬語世尊曰：
「比丘！莫違此梵天所說！莫逆此梵天所說！
比丘！若汝違此梵天所說，逆此梵天所說者，是為比丘猶如有人吉祥事來，而排卻之。
比丘所說亦復如是，是故，比丘！
我語汝莫違此梵天所說！莫逆此梵天所說！
比丘！若汝違此梵天所說，逆此梵天所說者，是為比丘猶如有人從山上墮，雖以手足捫摸於空而無所得。
比丘所說亦復如是，是故，比丘！
我語汝莫違此梵天所說！莫逆此梵天所說！
比丘！若汝違此梵天所說，逆此梵天所說者，是為比丘猶如有人從樹上墮，雖以手足捫摸枝葉而無所得。
比丘所說亦復如是，是故，比丘！
我語汝莫違此梵天所說！莫逆此梵天所說！
所以者何？此梵天梵、福祐、能化、最尊、能作、能造、是父，已有、當有一切眾生皆從是生，此所知盡知、所見盡見。
〔比丘〕！若有沙門、梵志憎惡地、毀呰地者，彼身壞命終，必生餘下賤妓樂神中。
如是水、火、風、神、天、生主，憎惡梵天、毀呰梵天者，彼身壞命終，必生餘下賤妓樂神中。
〔比丘〕！若有沙門、梵志愛樂地、稱歎地者，彼身壞命終，必生最上尊梵天中。
如是水、火、風、神、天、生主，愛樂梵天、稱歎梵天者，彼身壞命終，必生最上尊梵天中。
〔比丘〕！汝不見此梵天大眷屬坐如我輩耶？」
^n5^m8彼魔波旬非是梵天，亦非梵天眷屬，然自稱說我是梵天。
^m9爾時，世尊便作是念：此魔波旬非是梵天，亦非梵天眷屬，然自稱說我是梵天。
若說有魔波旬者，此卽是魔波旬。
世尊知已，告曰：「魔波旬！
汝非梵天，亦非梵天眷屬，然汝自稱說我是梵天。
若說有魔波旬者，汝卽是魔波旬。」
^n6^m10於是，魔波旬而作是念：
世尊知我！善逝見我！知已愁憂，卽於彼處忽沒不現。
^m11時，彼梵天至再三請世尊：
「善來大仙人！此處有常，此處恒有，此處長存，此處是要，此處不終法，此處出要，此出要更無出要過其上，有勝、有妙、有最者。」
^n7^m12世尊亦至再三告曰：「梵天！汝無常稱說常，不恒稱說恒，不存稱說存，不要稱說要，終法稱說不終法，非出要稱說出要，此出要更無出要過其上，有勝、有妙、有最者。
梵天！汝有是無明！梵天！汝有是無明！」
^n8^m13於是，梵天白世尊曰：「大仙人！昔有沙門、梵志，壽命極長，存住極久。
大仙人！汝壽至短，不如彼沙門、梵志一燕坐頃。
所以者何？彼所知盡知、所見盡見，若實有出要者，更無餘出要過其上，有勝、有妙、有最者；
若無有實出要者，更無餘出要過其上，有勝、有妙、有最者。
大仙人！汝於出要不出要想，不出要出要想，如是汝不得出要，便成大癡。
所以者何？以無境界故。
大仙人！若有沙門、梵志愛樂地、稱歎地者，彼為我自在，為隨我所欲，為隨我所使。
如是水、火、風、神、天、生主，愛樂梵天、稱歎梵天者，彼為我自在，為隨我所欲，為隨我所使。
大仙人！若汝愛樂地、稱歎地者，汝亦為我自在，為隨我所欲，為隨我所使。
如是水、火、風、神、天、生主，愛樂梵天、稱歎梵天者，汝亦為我自在，為隨我所欲，為隨我所使。」
^n9^m14於是，世尊告曰：「梵天如是，梵天所說真諦，若有沙門、梵志愛樂地、稱歎地者，彼為汝自在，為隨汝所欲，為隨汝所使。
如是水、火、風、神、天、生主，愛樂梵天、稱歎梵天者，彼為汝自在，為隨汝所欲，為隨汝所使。
梵天！若我愛樂地、稱歎地者，我亦為汝自在，為隨汝所欲，為隨汝所使。
如是水、火、風、神、天、生主，愛樂梵天、稱歎梵天者，我亦為汝自在，為隨汝所欲，為隨汝所使。
梵天！若此八事，我隨其事愛樂稱歎者，彼亦有如是。
梵天！我知汝所從來處、所往至處、隨所住、隨所終、隨所生。
若有梵天有大如意足，有大威德，有大福祐，有大威神。」
^n10^m15於是，梵天白世尊曰：「大仙人！汝云何知我所知、見我所見？
云何識悉我？如日自在，明照諸方，是為千世界。
於千世界中，汝得自在耶？
知彼彼處無有晝夜，大仙人曾更歷彼，數經歷彼耶？」
^n11^m16世尊告曰：「梵天！如日自在，明照諸方，是為千世界。
於千世界中，我得自在，亦知彼彼處無有晝夜。
梵天！我曾更歷彼，我數經歷彼。梵天！有三種天：
光天、淨光天、遍淨光天。
梵天！若彼三種天有知有見者，我亦有彼知見。
梵天！若彼三種天無知無見者，我亦自有知見。
梵天！若彼三種天及眷屬有知有見者，我亦有彼知見。
梵天！若彼三種天及眷屬無知無見者，我亦自有知見。
梵天！若汝有知有見者，我亦有此知見。
梵天！若汝無知無見者，我亦自有知見。
梵天！若汝及眷屬有知有見者，我亦有此知見。
梵天！若汝及眷屬無知無見者，我亦自有知見。
梵天！汝不與我一切等，不與我盡等，但我於汝最勝最上。」
^n12^m17於是，梵天白世尊曰：「大仙人！何由得彼三種天有知有見者，汝亦有彼知見；
若彼三種天無知無見者，汝亦自有知見？
若彼三種天及眷屬有知有見者，汝亦有彼知見；
若彼三種天及眷屬無知無見者，汝亦自有知見？
若我有知有見者，汝亦有此知見；
若我無知無見者，汝亦自有知見？
若我及眷屬有知有見者，汝亦有此知見；
若我及眷屬無知無見者，汝亦自有知見？
大仙人！非為愛言耶？問已不知增益愚癡。
所以者何？以識無量境界故，無量知、無量見、無量種別，我各各知別，是地知地；
水、火、風、神、天、生主，是梵天知梵天。」
^n13^m18於是，世尊告曰：「梵天！若有沙門、梵志於地有地想：
地是我，地是我所，我是地所。
彼計地是我已，便不知地。如是於水、火、風、神、天、生主、梵天、無煩、無熱，淨有淨想：
淨是我，淨是我所，我是淨所。彼計淨是我已，便不知淨。
梵天！若有沙門、梵志，地則知地，地非是我，地非我所，我非地所。
彼不計地是我已，彼便知地。如是水、火、風、神、天、生主、梵天、無煩、無熱，淨則知淨，淨非是我，淨非我所，我非淨所。
彼不計淨是我已，彼便知淨。
梵天！我於地則知地，地非是我，地非我所，我非地所。
我不計地是我已，我便知地。如是水、火、風、神、天、生主、梵天、無煩、無熱，淨則知淨，淨非是我，淨非我所，我非淨所。
我不計淨是我已，我便知淨。」
^n14^m19於是，梵天白世尊曰：「大仙人！此眾生愛有、樂有、習有，汝已拔有根本。
所以者何？謂如來、無所著、等正覺故。」
便說頌曰：
於有見恐怖，無有見不懼；是故莫樂有，有何不可斷？
「大仙人！我今欲自隱形。」
^n15^m20世尊告曰：「梵天！汝若欲自隱形者，便隨所欲。」
^m21於是，梵天即隨所處自隱其形，世尊卽知：
梵天！汝在彼，汝在此，汝在中。
^m22於是，梵天盡現如意，欲自隱形而不能隱，還住梵天中。
^m23於是，世尊告曰：「梵天！
我今亦欲自隱其形。」
^n16^m24梵天白世尊曰：「大仙人！若欲自隱形者，便隨所欲。」
^m25於是，世尊而作是念：我今寧可現如其像如意足，放極妙光明，照一切梵天而自隱住，使諸梵天及梵天眷屬但聞我聲而不見形。
於是，世尊即現如其像如意足，放極妙光明，照一切梵天，便自隱住，使諸梵天及梵天眷屬但聞其聲而不見其形。
^n17^m26於是，梵天及梵天眷屬各作是念：
沙門瞿曇甚奇！甚特！有大如意足，有大威德，有大福祐，有大威神。
所以者何？謂放極妙光明，照一切梵天而自隱住，使我等及眷屬但聞彼聲而不見形。
^n18^m27於是，世尊復作是念：我已化此梵天及梵天眷屬，我今寧可攝如意足。
世尊便攝如意足，還住梵天中。
^m28於是，魔王亦至再三在彼眾中。
爾時，魔王白世尊曰：
「大仙人善見、善知、善達，然莫訓誨教呵弟子，亦莫為弟子說法，莫著弟子！
莫為著弟子故，身壞命終，生餘下賤妓樂神中；
行無為，於現世受安樂。
所以者何？大仙人！此唐自煩勞。
大仙人！昔有沙門、梵志訓誨弟子，教呵弟子，亦為弟子說法，樂著弟子。
彼以著弟子故，身壞命終，生餘下賤妓樂神中。
大仙人！是故我語汝莫得訓誨教呵弟子，亦莫為弟子說法，莫著弟子！
莫為著弟子故，身壞命終，生餘下賤妓樂神中；
行無為，於現世受安樂。
所以者何？大仙人！汝唐自煩勞。」
^n19^m29於是，世尊告曰：「魔波旬！汝不為我求義故說，非為饒益故，非為樂故，非為安隱故。
『莫得訓誨教呵弟子，莫為弟子說法，莫著弟子！
莫為著弟子故，身壞命終，生餘下賤妓樂神中；
行無為，於現世受安樂。
所以者何？大仙人！汝唐自煩勞。』
魔波旬！汝作是念：此沙門瞿曇為弟子說法，彼弟子聞法已，出我境界。
魔波旬！是故汝今語我：
『莫得訓誨教呵弟子，亦莫為弟子說法，莫著弟子！
莫為著弟子故，身壞命終，生餘下賤妓樂神中；
行無為，於現世受安樂。
所以者何？大仙人！汝唐自煩勞。』
魔波旬！若有沙門、梵志訓誨弟子，教呵弟子，為弟子說法，樂著弟子，為著弟子故，身壞命終，生餘下賤妓樂神中。
彼沙門、梵志，彼非沙門稱說沙門，非梵志稱說梵志，非阿羅訶稱說阿羅訶，非等正覺稱說等正覺。
魔波旬！我實沙門稱說沙門，實梵志稱說梵志，實阿羅訶稱說阿羅訶，實等正覺稱說等正覺。
魔波旬！若我為弟子說法，若不說者，汝且自去！
我今自知應為弟子說法、不應為弟子說法。」
^n20^m30是為梵天請，魔波旬違逆，世尊隨順說，是故此經名梵天請佛。
^m31佛說如是，梵天及梵天眷屬聞佛所說，歡喜奉行。
^ck79
（七九）有勝天經^n1^m1我聞如是：
^m2一時，佛遊舍衛國，在勝林給孤獨園。
^m3於是，仙餘財主告一使人：
「汝往詣佛，為我稽首，禮世尊足，問訊世尊聖體康強，安快無病，起居輕便，氣力如常耶？作如是語：
『仙餘財主稽首佛足，問訊世尊聖體康強，安快無病，起居輕便，氣力如常耶？』
汝既為我問訊佛已，往詣尊者阿那律陀所，為我稽首禮彼足已，問訊尊者聖體康強，安快無病，起居輕便，氣力如常不？作如是語：
『仙餘財主稽首尊者阿那律陀足，問訊尊者聖體康強，安快無病，起居輕便，氣力如常不？
仙餘財主請尊者阿那律陀四人俱，供明日食。』
若受請者，復作是語：『尊者阿那律陀！
仙餘財主多事多為，為王眾事斷理臣佐，唯願尊者阿那律陀為慈愍故，與四人俱，明日早來至仙餘財主家。』」
^n2^m4於是，使人受仙餘財主教已，往詣佛所，稽首佛足，卻住一面，白曰：
「世尊！仙餘財主稽首佛足，問訊世尊聖體康強，安快無病，起居輕便，氣力如常耶？」
^m5爾時，世尊告使人曰：「令仙餘財主安隱快樂，令天及人、阿修羅、揵塔和、羅剎及餘種種身安隱快樂。」
^n3^m6於是，使人聞佛所說，善受善持，稽首佛足，繞三匝而去，往詣尊者阿那律陀所，稽首禮足，卻坐一面，白曰：
「尊者阿那律陀！仙餘財主稽首尊者阿那律陀足，問訊尊者聖體康強，安快無病，起居輕便，氣力如常不？
仙餘財主請尊者阿那律陀四人俱，供明日食。」
^n4^m7是時，尊者真迦旃延去尊者阿那律陀不遠而燕坐也，於是，尊者阿那律陀告曰：
「賢者迦旃延！我向所道，明日我等為乞食故，入舍衛國，正謂此也。
今仙餘財主遣人請我等四人，供明日食。」
^n5^m8尊者真迦旃延即時白曰：
「願尊者阿那律陀為彼人故，默然受請，我等明日出此闇林，為乞食故，入舍衛國。」
尊者阿那律陀為彼人故，默然而受。
^m9於是，使人知尊者阿那律陀默然受已，尋復白曰：
「仙餘財主白尊者阿那律陀：
『仙餘財主多事多為，為王眾事斷理臣佐，願尊者阿那律陀為慈愍故，與四人俱，明日早來，至仙餘財主家。』」
^n6^m10尊者阿那律陀告使人曰：
「汝便還去，我自知時。」
於是，使人卽從座起，稽首作禮，繞三匝而去。
^m11於是，尊者阿那律陀過夜平旦，著衣持鉢，四人共俱，往詣仙餘財主家。
^m12爾時，仙餘財主婇女圍遶，住中門下，待尊者阿那律陀。
仙餘財主遙見尊者阿那律陀來，見已，叉手向尊者阿那律陀，讚曰：
「善來尊者阿那律陀！尊者阿那律陀久不來此。」
於是，仙餘財主敬心扶抱尊者阿那律陀，將入家中，為敷好床，請使令坐。
^n7^m13尊者阿那律陀卽坐其床，仙餘財主稽首尊者阿那律陀足，卻坐一面，坐已，白曰：
「尊者阿那律陀！欲有所問，唯願見聽！」
^m14尊者阿那律陀告曰：「財主！隨汝所問，聞已當思。」
^m15仙餘財主便問尊者阿那律陀：
「或有沙門、梵志來至我所，語我：
『財主！汝當修大心解脫。』
尊者阿那律陀！復有沙門、梵志來至我所，語我：
『財主！汝當修無量心解脫。』
尊者阿那律陀！大心解脫、無量心解脫，此二解脫，為文異義異耶？為一義文異耶？」
^n8^m16尊者阿那律陀告曰：「財主！汝前問此事，汝先自答，我當後答。」
^m17仙餘財主白曰：「尊者阿那律陀！大心解脫、無量心解脫，此二解脫一義文異，仙餘財主不能答此事。」
^m18a尊者阿那律陀告曰：「財主！當聽我為汝說大心解脫、無量心解脫。
大心解脫者，若有沙門、梵志在無事處，或至樹下空安靜處，依一樹，意解大心解脫遍滿成就遊，彼齊限是心解脫不過是。
若不依一樹者，當依二三樹，意解大心解脫遍滿成就遊，彼齊限是心解脫不過是。
若不依二三樹者，當依一林；
若不依一林者，當依二三林；若不依二三林者，當依一村；
若不依一村者，當依二三村；若不依二三村者，當依一國；
若不依一國者，當依二三國；若不依二三國者，當依此大地乃至大海，意解大心解脫遍滿成就遊，彼齊限是心解脫不過是，是謂大心解脫。
^n9^m18b財主！云何無量心解脫？若有沙門、梵志在無事處，或至樹下空安靜處，心與慈俱，遍滿一方成就遊。
如是二三四方，四維上下，普周一切，心與慈俱，無結無怨，無恚無諍，極廣甚大，無量善修遍滿一切世間成就遊。
如是悲、喜心與捨俱，無結無怨，無恚無諍，極廣甚大，無量善修遍滿一切世間成就遊。是謂無量心解脫。
財主！大心解脫、無量心解脫，此二解脫為義異文異？為一義文異耶？」
^n10^m19仙餘財主白尊者阿那律陀曰：
「如我從尊者聞，則解其義，此二解脫義既異文亦異。」
^m20尊者阿那律陀告曰：「財主！有三種天：光天、淨光天、遍淨光天。
於中光天者，彼生在一處，不作是念：
此我所有，彼我所有。但光天隨其所往，即樂彼中。
財主！猶如蠅在肉段，不作是念：
此我所有，彼我所有。但蠅隨肉段去，即樂彼中。
如是彼光天不作是念：此我所有，彼我所有。
但光天隨其所往，即樂彼中。
有時光天集在一處，雖身有異而光不異。
財主！猶如有人然無量燈，著一室中，彼燈雖異而光不異。
如是彼光天集在一處，雖身有異而光不異。
有時光天各自散去，彼時各散去時，其身既異，光明亦異。
財主！猶如有人從一室中出眾多燈，分著諸室，彼燈璝異，光明亦異。
如是彼光天各自散去，彼各散去時，其身既異，光明亦異。」
^n11^m21於是，尊者真迦旃延白曰：
「尊者阿那律陀！彼光天生在一處，可知有勝如、妙不妙耶？」
^m22尊者阿那律陀答曰：「賢者迦旃延！可說彼光天生在一處，知有勝如、妙與不妙。」
^m23尊者真迦旃延復問曰：「尊者阿那律陀！彼光天生在一處，何因何緣知有勝如、妙與不妙耶？」
^m24尊者阿那律陀答曰：「賢者迦旃延！若有沙門、梵志在無事處，或至樹下空安靜處，依一樹，意解作光明想成就遊，心作光明想極盛，彼齊限是心解脫不過是；
若不依一樹者，或依二三樹，意解作光明想成就遊，心作光明想極盛，彼齊限是心解脫不過是。
賢者迦旃延！此二心解脫，何解脫為上、為勝、為妙、為最耶？」
^m25尊者真迦旃延答曰：「尊者阿那律陀！若有沙門、梵志不依一樹者，或依二三樹，意解作光明想成就遊，心作光明想極盛，彼齊限是心解脫不過是。
尊者阿那律陀！二解脫中，此解脫為上、為勝、為妙、為最。」
^n12^m26尊者阿那律陀復問曰：「賢者迦旃延！若不依二三樹者，或依一林；
若不依一林者，或依二三林；若不依二三林者，或依一村；
若不依一村者，或依二三村；若不依二三村者，或依一國；
若不依一國者，或依二三國；若不依二三國者，或依此大地乃至大海，意解作光明想成就遊，心作光明想極盛，彼齊限是心解脫不過是。
賢者迦旃延！此二解脫，何解脫為上、為勝、為妙、為最？」
^m27尊者真迦旃延答曰：「尊者阿那律陀！若有沙門、梵志不依二三樹者，或依一林；
若不依一林者，或依二三林；若不依二三林者，或依一村；
若不依一村者，或依二三村；若不依二三村者，或依一國；
若不依一國者，或依二三國；若不依二三國者，或依此大地乃至大海，意解作光明想成就遊，心作光明想極盛，彼齊限是心解脫不過是。
尊者阿那律陀！二解脫中此解脫為上、為勝、為妙、為最。」
^n13^m28尊者阿那律陀告曰：「迦旃延！因是緣是，彼光天生在一處，知有勝如、妙與不妙。
所以者何？因人心勝如故，修便有精麁；
因修有精麁故，得人則有勝如。
賢者迦旃延！世尊亦如是說人有勝如。」
^n14^m29尊者真迦旃延復問曰：「尊者阿那律陀！彼淨光天生在一處，可知有勝如、妙與不妙耶？」
^m30尊者阿那律陀答曰：「賢者迦旃延！可說彼淨光天生在一處，知有勝如、妙與不妙。」
^m31尊者真迦旃延復問曰：「尊者阿那律陀！彼淨光天生在一處，何因何緣，知有勝如、妙與不妙耶？」
^m32尊者阿那律陀答曰：「賢者迦旃延！若有沙門、梵志在無事處，或至樹下空安靜處，意解淨光天遍滿成就遊，彼此定不修、不習、不廣，不極成就，彼於後時，身壞命終，生淨光天中。
彼生已，不得極止息，不得極寂靜，亦不得盡壽訖。
賢者迦旃延！猶青蓮華，紅、赤、白蓮，水生水長，在水底時，爾時根、莖、葉、華，彼一切水漬水澆，水所潤，無處不漬。
賢者迦旃延！若有沙門、梵志在無事處，或至樹下空安靜處，意解淨光天遍滿成就遊，彼此定不修、不習、不廣，不極成就，彼身壞命終，生淨光天中。
彼生已，不得極止息，不得極寂靜，亦不得盡壽訖。
賢者迦旃延！復有沙門、梵志意解淨光天遍滿成就遊，彼此定數修、數習、數廣，極成就，彼身壞命終，生淨光天中。
彼生已，得極止息，得極寂靜，亦得壽盡訖。
賢者迦旃延！猶青蓮華，紅、赤、白蓮，水生水長，出水上住，水所不漬。
賢者迦旃延！如是復有沙門、梵志在無事處，或至樹下空安靜處，意解淨光天遍滿成就遊，彼此定數修、數習、數廣，極成就，彼身壞命終，生淨光天中。
彼生已，得極止息，得極寂靜，亦得壽盡訖。
賢者迦旃延！因是緣是，彼淨光天生在一處，知有勝如、妙與不妙。
所以者何？因人心勝如故，修便有精麁；
因修有精麁故，得人則有勝如。
賢者迦旃延！世尊亦如是說人有勝如。」
^n15^m33尊者真迦旃延復問曰：「尊者阿那律陀！彼遍淨光天生在一處，可知有勝如、妙與不妙耶？」
^m34尊者阿那律陀答曰：「賢者迦旃延！可說彼遍淨光天生在一處，知有勝如、妙與不妙。」
^m35尊者真迦旃延復問曰：「尊者阿那律陀！彼遍淨光天生在一處，何因何緣知有勝如、妙與不妙耶？」
^m36尊者阿那律陀答曰：「賢者迦旃延！若有沙門、梵志在無事處，或至樹下空安靜處，意解遍淨光天遍滿成就遊，彼不極止睡眠，不善息掉悔，彼於後時身壞命終，生遍淨光天中。彼生已，光不極淨。
賢者迦旃延！譬如燃燈，因緣油炷，若油有滓，炷復不淨，因是燈光生不明淨。
賢者迦旃延！如是若有沙門、梵志在無事處，或至樹下空安靜處，意解遍淨光天遍滿成就遊，彼不極止睡眠，不善息掉悔，彼身壞命終，生遍淨光天中。彼生已，光不極淨。
賢者迦旃延！復有沙門、梵志在無事處，或至樹下空安靜處，意解遍淨光天遍滿成就遊，彼極止睡眠，善息掉悔，彼身壞命終，生遍淨光天中。彼生已，光極明淨。
賢者迦旃延！譬如然燈，因緣油炷，若油無滓，炷復極淨，因是燈光生極明淨。
賢者迦旃延！如是復有沙門、梵志在無事處，或至樹下空安靜處，意解遍淨光天遍滿成就遊，彼極止睡眠，善息掉悔，彼身壞命終，生遍淨光天中。彼生已，光極明淨。
賢者迦旃延！因是緣是，彼遍淨光天生在一處，知有勝如、妙與不妙。
所以者何？因人心勝如故，修便有精麁；
因修有精麁故，得人則有勝如。
賢者迦旃延！世尊亦如是說人有勝如。」
^n16^m37於是，尊者真迦旃延歎仙餘財主曰：
「善哉！善哉！財主！汝為我等多所饒益。
所以者何？初問尊者阿那律陀有勝天，我等未曾從尊者阿那律陀聞如是義，是謂彼天、有彼天、如是彼天。」
^n17^m38於是，尊者阿那律陀告曰：
「賢者迦旃延！多有彼天，謂此日月如是有大如意足，有大威德，有大福祐，有大威神。
以光不及光，彼與我集，共相慰勞，有所論說，有所答對，然我不如是說，是謂彼天、有彼天、如是彼天。」
^n18^m39爾時，仙餘財主知彼尊者所說已訖，卽從座起，自行澡水，以極淨美種種豐饒食噉含消，手自斟酌，令得飽滿。
食訖舉器，行澡水已，取一小床，別坐聽法。
^m40仙餘財主坐已，尊者阿那律陀而為說法，勸發渴仰，成就歡喜。
無量方便為彼說法，勸發渴仰，成就歡喜已，從座起去。
^n19^m41尊者阿那律陀所說如是，仙餘財主及諸比丘聞尊者阿那律陀所說，歡喜奉行。
^ck80
（八○）迦絺那經^n1^m1我聞如是：
^m2一時，佛遊舍衛國，在勝林給孤獨園。
^m3爾時，尊者阿那律陀亦在舍衛國，住娑羅邏巖山中。
^m4於是，尊者阿那律陀過夜平旦，著衣持鉢，入舍衛乞食。
尊者阿難亦復平旦著衣持鉢，入舍衛乞食。
^m5尊者阿那律陀見尊者阿難亦行乞食，見已，語曰：
「賢者阿難！當知我三衣麁素壞盡。
賢者！今可倩諸比丘為我作衣。」
尊者阿難為尊者阿那律陀默然許倩。
^n2^m6於是，尊者阿難舍衛乞食已，食訖，中後收舉衣鉢，澡洗手足，以尼師檀著於肩上，手執戶鑰，遍詣房房，見諸比丘便語之曰：
「諸尊！今往詣娑羅邏巖山中，為尊者阿那律陀作衣。」
^n3^m7於是，諸比丘聞尊者阿難語，皆往詣娑羅邏巖山中，為尊者阿那律陀作衣。
^m8於是，世尊見尊者阿難手執戶鑰，遍詣房房，見已，問曰：
「阿難！汝以何事，手執戶鑰，遍詣房房？」
^m9尊者阿難白曰：「世尊！我今倩諸比丘，為尊者阿那律陀作衣。」
^n4^m10世尊告曰：「阿難！汝何以故不請如來為阿那律陀比丘作衣？」
^m11於是，尊者阿難卽叉手向佛，白世尊曰：
「唯願世尊往詣娑羅邏巖山中，為尊者阿那律陀作衣！」
世尊為尊者阿難默然而許。
^m12於是，世尊將尊者阿難，往詣婆羅邏巖山中比丘眾前，敷座而坐。
^n5^m13爾時，娑羅邏巖山中有八百比丘及世尊共集坐，為尊者阿那律陀作衣。
^m14彼時，尊者大目揵連亦在眾中，於是，世尊告曰：
「目揵連！我能為阿那律陀舒張衣裁，割截連綴而縫合之。」
^m15爾時，尊者大目揵連卽從座起，偏袒著衣，叉手向佛，白世尊曰：
「唯願世尊為賢者阿那律陀舒張衣裁，諸比丘當共割截，連綴縫合。」
^n6^m16於是，世尊卽為尊者阿那律陀舒張衣裁，諸比丘便共割截，連綴縫合，卽彼一日為尊者阿那律陀成三衣訖。
^m17爾時，世尊知尊者阿那律陀三衣已成，則便告曰：
「阿那律陀！汝為諸比丘說迦絺那法。
我今腰痛，欲小自息。」
^m18尊者阿那律陀白曰：「唯然，世尊！」
^n7^m19於是，世尊四疊優多羅僧以敷床上，襞僧伽梨作枕，右脇而臥，足足相累，作光明想，立正念正智，常作起想。
^m20a彼時，尊者阿那律陀告諸比丘：
「諸賢！我本未出家學道時，厭生老病死、啼哭懊惱、悲泣憂慼，欲斷此大苦聚。
^n8^m20b諸賢！我厭已而作是觀：
居家至狹，塵勞之處；出家學道，發露曠大。
我今在家為鎖所鎖，不得盡形壽修諸梵行，我寧可捨少財物及多財物，捨少親族及多親族，剃除鬚髮，著袈裟衣，至信、捨家、無家、學道。
^n9^m20c諸賢！我於後時捨少財物及多財物，捨少親族及多親族，剃除鬚髮，著袈裟衣，至信、捨家、無家、學道。
^m20d諸賢！我出家學道，捨族姓已，受比丘學，修行禁戒，守護從解脫，又復善攝威儀禮節，見纎介罪，常懷畏怖，受持學戒。
1諸賢！我離殺，斷殺，棄捨刀杖，有慚有愧，有慈悲心，饒益一切及至蜫蟲；我於殺生淨除其心。
2諸賢！我離不與取，斷不與取，與而後取，樂於與取，常好布施，歡喜無悋，不望其報；
我於不與取淨除其心。
3諸賢！我離非梵行，斷非梵行，勤修梵行，精勤妙行，清淨無穢，離欲斷淫；
我於非梵行淨除其心。
4諸賢！我離妄言，斷妄言，真諦言，樂真諦，住真諦，不移動，一切可信，不欺世間；我於妄言淨除其心。
5諸賢！我離兩舌，斷兩舌，行不兩舌，不破壞他。
不聞此語彼，欲破壞此；不聞彼語此，欲破壞彼。
離者欲合，合者歡喜，不作羣黨，不樂羣黨，不稱說羣黨；我於兩舌淨除其心。
6諸賢！我離麁言，斷麁言，若有所言，辭氣麁獷，惡聲逆耳，眾所不喜，眾所不愛，使他苦惱，令不得定，斷如是言。
若有所說，清和柔潤，順耳入心，可善可愛，使他安樂，言聲具了，不使人畏，令他得定，說如是言；我於麁言淨除其心。
7諸賢！我離綺語，斷綺語，時說、真說、法說、義說、止息說，樂止息說，事順時得宜，善教善訶；我於綺語淨除其心。
8諸賢！我離治生，斷治生，棄捨稱量及斗斛，不受財貨，不縛束，人不望折斗量，不以小利侵欺於人；我於治生淨除其心。
9諸賢！我離受寡婦，童女，斷受寡婦、童女；
我於受寡婦、童女淨除其心。
10諸賢！我離受奴婢，斷受奴婢；
我於受奴婢淨除其心。
11諸賢！我離受象、馬、牛、羊，斷受象、馬、牛、羊；
我於受象、馬、牛、羊淨除其心。
12諸賢！我離受雞、豬，斷受雞、豬；
我於受雞、豬淨除其心。
13諸賢！我離受田業、店肆，斷受田業、店肆；
我於受田業、店肆淨除其心。
14諸賢！我離受生稻、麥、豆，斷受生稻、麥、豆；
我於受生稻、麥、豆淨除其心。
15諸賢！我離酒，斷酒；我於飲酒淨除其心。
16諸賢！我離高廣大床，斷高廣大床；
我於高廣大床淨除其心。
17諸賢！我離華鬘、瓔珞、塗香、脂粉，斷華鬘、瓔珞、塗香、脂粉；
我於華鬘、瓔珞、塗香、脂粉淨除其心。
18諸賢！我離歌舞、倡妓及往觀聽，斷歌舞、倡妓及往觀聽；
我於歌舞、倡妓及往觀聽淨除其心。
19諸賢！我離受生色像寶，斷受生色像寶；
我於受生色像寶淨除其心。
20諸賢！我離過中食，斷過中食，一食，不夜食，學時食；
我於過中食淨除其心。
^n10^m20e諸賢！我已成就此聖戒聚，當復學極知足，衣取覆形，食取充軀，隨所遊至，與衣鉢俱，行無顧戀，猶如鷹鳥與兩翅俱，飛翔空中。
諸賢！我亦如是，隨所遊至，與衣鉢俱，行無顧戀。
^m20f諸賢！我己成就此聖戒聚及極知足，當復學守護諸根，常念閉塞，念欲明達，守護念心而得成就，恒起正知。
若眼見色，然不受相，亦不味色。謂忿諍故，守護眼根，心中不生貪伺、憂慼、惡不善法，趣向彼故，守護眼根。
如是耳、鼻、舌、身，若意知法，然不受相，亦不味法。
謂忿諍故，守護意根，心中不生貪伺、憂慼、惡不善法，趣向彼故，守護意根。
^n11^m20g諸賢！我已成就此聖戒聚及極知足，守護諸根，當復學正知出入，善觀分別，屈伸低仰，儀容庠序，善著僧伽梨及諸衣鉢，行住坐臥，眠寤語默，皆正知之。
^m20h諸賢！我已成就此聖戒聚及極知足，守護諸根，正知出入，當復學獨住遠離，在無事處，或至樹下空安靜處、山巖石室、露地蘘𧂐，或至林中，或在塚間。
^n12^m20i諸賢！我已在無事處，或至樹下空安靜處，敷尼師檀，結跏趺坐，正身正願，反念不向，斷除貪伺，心無有諍。
見他財物、諸生活具，不起貪伺，欲令我得；我於貪伺淨除其心。
如是瞋恚、睡眠、掉悔、斷疑、度惑，於諸善法無有猶豫；我於疑惑淨除其心。
^n13^m20j諸賢！我已斷此五蓋、心穢、慧羸，離欲、離惡不善之法……至得第四禪成就遊。
^m20k諸賢！我已得如是定心清淨，無穢無煩，柔軟善住，得不動心，學如意足智通作證。
諸賢！我得無量如意足，謂分一為眾，合眾為一，一則住一，有知有見，不礙石壁，猶如行空，沒地如水，履水如地，結跏趺坐，上昇虛空，猶如鳥翔。
今此日月有大如意足，有大威德，有大福祐，有大威神，以手捫摸身至梵天。
^n14^m20l諸賢！我已得如是定心清淨，無穢無煩，柔軟善住，得不動心，學天耳智通作證。
諸賢！我以天耳聞人、非人音聲，近遠、妙與不妙。
^m20m諸賢！我已得如是定心清淨，無穢無煩，柔軟善住，得不動心，學他心智通作證。
諸賢！我為他眾生所念、所思、所為、所行，以他心智知他心如真；
有欲心知有欲心如真，無欲心知無欲心如真；
有恚無恚、有癡無癡、有穢無穢、合散、高下、小大、修不修、定不定；
不解脫心知不解脫心如真，解脫心知解脫心如真。
^n15^m20n諸賢！我已得如是定心清淨，無穢無煩，柔軟善住，得不動心，學憶宿命智通作證。
諸賢！有行有相貌，憶本無量昔所經歷，謂一生、二生、百生、千生、成劫、敗劫、無量成敗劫，彼眾生名某，彼昔更歷，我曾生彼，如是姓、如是字、如是生、如是飲食、如是受苦樂、如是長壽、如是久住、如是壽命訖；
此死生彼，彼死生此，我生在此，如是姓、如是字、如是生、如是飲食、如是受苦樂、如是長壽、如是久住、如是壽命訖。
^n16^m20o諸賢！我已得如是定心清淨，無穢無煩，柔軟善住，得不動心，學生死智通作證。
諸賢！我以清淨天眼出過於人，見此眾生死時生時，好色惡色，妙與不妙，往來善處及不善處，隨此眾生之所作業見其如真。
若此眾生成就身惡行，口、意惡行，誹謗聖人，邪見，成就邪見業，彼因緣此，身壞命終，必至惡處，生地獄中。
若此眾生成就身妙行，口、意妙行，不誹謗聖人，正見，成就正見業，彼因緣此，身壞命終，必昇善處，上生天中。
^n17^m20p諸賢！我已得如是定心清淨，無穢無煩，柔軟善住，得不動心，學漏盡智通作證。
諸賢！我知此苦如真，知此苦集、知此苦滅、知此苦滅道如真；
知此漏、知此漏集、知此漏滅、知此漏滅道如真；
彼如是知、如是見，欲漏心解脫，有漏、無明漏心解脫。解脫已，便知解脫：
生已盡，梵行已立，所作已辦，不更受有，知如真。
^n18^m21a諸賢！若有比丘犯戒、破戒、缺戒、穿戒、穢戒、黑戒者，欲依戒立戒，以戒為梯，昇無上慧堂正法閣者，終無是處。
諸賢！猶去村不遠，有樓觀堂閣，其中安梯或施十隥，或十二隥，若有人來，求願欲得昇彼堂閣，若不登此梯第一隥上，欲登第二覩者，終無是處。
若不登第二隥，欲登第三、四，至昇堂閣者，終無是處。
諸賢！如是若有比丘犯戒、破戒、缺戒、穿戒、穢戒、黑戒者，欲依戒立戒，以戒為梯，昇無上慧堂正法閣者，終無是處。
^n19^m21b諸賢！若有比丘不犯戒、破戒、缺戒、穿戒、穢戒、黑戒者，欲依戒立戒，以戒為梯，昇無上慧堂正法閣者，必有是處。
諸賢！猶去村不遠，有樓觀堂閣，其中安梯或施十隥，或十二隥，若有人來，求願欲得昇彼堂閣，若登此梯第一隥上，欲登第二覩者，必有是處。
若登第二隥，欲登第三、四，至昇堂閣者，必有是處。
諸賢！如是若有比丘不犯戒、破戒、缺戒、穿戒、穢戒、黑戒者，欲依戒立戒，以戒為梯，昇無上慧堂正法閣者，必有是處。
^n20^m22諸賢！我依戒立戒，以戒為梯，昇無上慧堂正法之閣，以小方便觀千世界。
諸賢！猶有目人住高樓上，以小方便觀下露地，見千土墩。
諸賢！我亦如是，依戒立戒，以戒為梯。
昇無上慧堂正法之閣，以小方便觀千世界。
諸賢！若王大象，或有七寶，或復減八，以多羅葉覆之，如我覆藏於此六通。
^n21^m23諸賢！若於我如意足智通作證有疑惑者，彼應問我，我當答之。
諸賢！若於我天耳智通作證有疑惑者，彼應問我，我當答之。
諸賢！若於我他心智通作證有疑惑者，彼應問我，我當答之。
諸賢！若於我宿命智通作證有疑惑者，彼應問我，我當答之。
諸賢！若於我生死智通作證有疑惑者，彼應問我，我當答之。
諸賢！若於我漏盡智通作證有疑惑者，彼應問我，我當答之。」
^n22^m24於是，尊者阿難白曰：「尊者阿那律陀！今娑羅邏巖山集坐八百比丘及世尊在中，為尊者阿那律陀作衣。
若於尊者阿那律陀如意足智通作證有疑惑者，彼當問之，尊者阿那律陀答。
若於尊者阿那律陀天耳智通作證有疑惑者，彼當問之，尊者阿那律陀答。
若於尊者阿那律陀他心智通作證有疑惑者，彼當問之，尊者阿那律陀答。
若於尊者阿那律陀宿命智通作證有疑惑者，彼當問之，尊者阿那律陀答。
若於尊者阿那律陀生死智通作證有疑惑者，彼當問之，尊者阿那律陀答。
若於尊者阿那律陀漏盡智通作證有疑惑者，彼當問之，尊者阿那律陀答。
但我等長夜以心識尊者阿那律陀心，如尊者阿那律陀，有大如意足，有大威德，有大福祐，有大威神。」
^n23^m25於是，世尊所患已差而得安隱，即時便起，結跏趺坐。
世尊坐已，歎尊者阿那律陀曰：
「善哉！善哉！阿那律陀！
極善！阿那律陀！謂汝為諸比丘說迦絺那法。
阿那律陀！汝復為諸比丘說迦絺那法。
阿那律陀！汝為諸比丘數數說迦絺那法。」
^n24^m26於是，世尊告諸比丘：「比丘！汝等受迦絺那法，誦習迦絺那法，善持迦絺那法。
所以者何？迦絺那法與法相應，為梵行本，致通致覺，亦致涅槃。
若族姓子剃除鬚髮，著袈裟衣，至信、捨家、無家、學道者，應當至心受迦絺那法，善受善持迦絺那法。
所以者何？我不見過去時諸比丘作如是衣，如阿那律陀比丘；
不見未來、現在諸比丘作如是衣，如阿那律陀比丘。
所以者何？謂今娑羅邏巖山集坐八百比丘及世尊在中，為阿那律陀比丘作衣。
如是阿那律陀比丘，有大如意足，有大威德，有大福祐，有大威神。」
^n25^m27佛說如是，尊者阿那律陀及諸比丘聞佛所說，歡喜奉行。
^ck81
（八一）念身經^n1^m1我聞如是：
^m2一時，佛遊鴦祇國中，與大比丘眾俱，往詣阿惒那揵尼住處。
^m3爾時，世尊過夜平旦，著衣持鉢，入阿惒那而行乞食。
食訖，中後收舉衣鉢，澡洗手足，以尼師檀著於肩上，往詣一林。
入彼林中，至一樹下，敷尼師檀，結跏趺坐。
^n2^m4爾時，眾多比丘於中食後，集坐講堂，共論此事：
「諸賢！世尊甚奇！甚特！
修習念身，分別廣布，極知極觀，極修習，極護治，善具善行，在一心中，佛說念身有大果報，得眼、有目見第一義。」
^n3^m5爾時，世尊在於宴坐，以淨天耳出過於人，聞諸比丘於中食後，集坐講堂，共論此事：
「諸賢！世尊甚奇！甚特！
修習念身，分別廣布，極知極觀，極修習，極護治，善具善行，在一心中，佛說念身有大果報，得眼、有目見第一義。」
世尊聞已，則於晡時從宴坐起，往詣講堂比丘眾前，敷座而坐。
^n4^m6爾時，世尊告諸比丘：
「汝等向共論何事耶？以何事故集坐講堂？」
^m7時，諸比丘白曰：
「世尊！我等諸比丘於中食後，集坐講堂，共論此事：
『諸賢！世尊甚奇！甚特！
修習念身，分別廣布，極知極觀，極修習，極護治，善具善行，在一心中，佛說念身有大果報，得眼、有目見第一義。』
世尊！我等向共論如此事，以此事故，集坐講堂。」
^n5^m8世尊復告諸比丘曰：
「云何我說修習念身，分別廣布，得大果報？」
^m9時，諸比丘白世尊曰：
「世尊為法本！世尊為法主！
法由世尊，惟願說之，我等聞已，得廣知義。」
^m10佛便告曰：「汝等諦聽！
善思念之，我當為汝分別其義。」
^n6^m11時，諸比丘受教而聽。
^m12佛言：「云何比丘修習念身？
^m13a比丘者，行則知行，住則知住，坐則知坐，臥則知臥，眠則知眠，寤則知寤，眠寤則知眠寤，如是比丘隨其身行，便知上如真。
^m13b彼若如是在遠離獨住，心無放逸，修行精勤，斷心諸患而得定心；
得定心已，則知上如真，是謂比丘修習念身。
^n7^m14a復次，比丘修習念身。
比丘者，正知出入，善觀分別，屈伸低仰，儀容庠序，善著僧伽梨及諸衣鉢，行住坐臥、眠寤語默皆正知之，如是比丘隨其身行，便知上如真。
^n8^m14b彼若如是在遠離獨住，心無放逸，修行精勤，斷心諸患而得定心；
得定心已，則知上如真，是謂比丘修習念身。
^m15a復次，比丘修習念身。
比丘者，生惡不善念，以善法念治斷滅止，猶木工師、木工弟子，彼持墨繩，用絣於木，則以利斧斫治令直；
如是比丘生惡不善念，以善法念治斷滅止，如是比丘隨其身行，便知上如真。
^n9^m15b彼若如是在遠離獨住，心無放逸，修行精勤，斷心諸患而得定心；
得定心已，則知上如真，是謂比丘修習念身。
^m16a復次，比丘修習念身。
比丘者，齒齒相著，舌逼上齶，以心治心，治斷滅止。
猶二力士捉一羸人，處處旋捉，自在打鍛。
如是比丘齒齒相著，舌逼上齶，以心治心，治斷滅止，如是比丘隨其身行，便知上如真。
^n10^m16b彼若如是在遠離獨住，心無放逸，修行精勤，斷心諸患而得定心；
得定心已，則知上如真，是謂比丘修習念身。
^m17a復次，比丘修習念身。
比丘者，念入息迹知念入息，念出息迹知念出息，入息長即知入息長，出息長卽知出息長，入息短卽知入息短，出息短卽知出息短；
學一切身息入，學一切身息出，學止身行息入，學止口行息出，如是比丘隨其身行，便知上如真。
^n11^m17b彼若如是在遠離獨住，心無放逸，修行精勤，斷心諸患而得定心；
得定心已，則知上如真，是謂比丘修習念身。
^m18a復次，比丘修習念身。
比丘者，離生喜樂，漬身潤澤，普遍充滿於此身中，離生喜樂無處不遍。
猶工浴人器盛澡豆，水和成摶，水漬潤澤，普遍充滿無處不周。
如是比丘離生喜樂，漬身潤澤，普遍充滿於此身中，離生喜樂無處不遍，如是比丘隨其身行，便知上如真。
^n12^m18b彼若如是在遠離獨住，心無放逸，修行精勤，斷心諸患而得定心；
得定心已，則知上如真，是謂比丘修習念身。
^m19a復次，比丘修習念身。
比丘者，定生喜樂，漬身潤澤，普遍充滿於此身中，定生喜樂無處不遍。
猶如山泉，極淨澄清，充滿盈流，四方水來，無緣得入，卽彼泉底，水自涌出，盈流於外，漬山潤澤，普遍充滿無處不周。
如是比丘定生喜樂，漬身潤澤，普遍充滿於此身中，定生喜樂無處不遍，如是比丘隨其身行，便知上如真。
^n13^m19b彼若如是在遠離獨住，心無放逸，修行精勤，斷心諸患而得定心；
得定心已，則知上如真，是謂比丘修習念身。
^m20a復次，比丘修習念身。
比丘者，無喜生樂，漬身潤澤，普遍充滿於此身中，無喜生樂無處不遍。
猶青蓮華，紅、赤、白蓮，水生水長，在於水底，根莖華葉，悉漬潤澤，普遍充滿無處不周。
如是比丘無喜生樂，漬身潤澤，普遍充滿於此身中，無喜生樂無處不遍，如是比丘隨其身行，便知上如真。
^n14^m20b彼若如是在遠離獨住，心無放逸，修行精勤，斷心諸患而得定心；
得定心已，則知上如真，是謂比丘修習念身。
^m21a復次，比丘修習念身。
比丘者，於此身中，以清淨心意解遍滿成就遊，於此身中，以清淨心無處不遍。
猶有一人，被七肘衣或八肘衣，從頭至足，於此身體無處不覆。
如是比丘於此身中，以清淨心意解遍滿成就遊，於此身中，以清淨心無處不遍，如是比丘隨其身行，便知上如真。
^n15^m21b彼若如是在遠離獨住，心無放逸，修行精勤，斷心諸患而得定心；
得定心已，則知上如真，是謂比丘修習念身。
^m22a復次，比丘修習念身。
比丘者，念光明想，善受善持，善意所念，如前後亦然，如後前亦然，如晝夜亦然，如夜晝亦然，如下上亦然，如上下亦然；
如是不顛倒，心無有纏，修光明心，心終不為闇之所覆，如是比丘隨其身行，便知上如真。
^n16^m22b彼若如是在遠離獨住，心無放逸，修行精勤，斷心諸患而得定心；
得定心已，則知上如真，是謂比丘修習念身。
^m23a復次，比丘修習念身。
比丘者，觀相善受、善持、善意所念，猶如有人，坐觀臥人，臥觀坐人；
如是比丘觀相善受、善持、善意所念，如是比丘隨其身行，便知上如真。
^n17^m23b彼若如是在遠離獨住，心無放逸，修行精勤，斷心諸患而得定心；
得定心已，則知上如真，是謂比丘修習念身。
^m24a復次，比丘修習念身。
比丘者，此身隨住，隨其好惡，從頭至足，觀見種種不淨充滿，謂此身中有髮、毛、爪、齒、麁細薄膚、皮、肉、筋、骨、心、腎、肝、肺、大腸、小腸、脾、胃、摶糞、腦及腦根、淚、汗、涕、唾、膿、血、肪、髓、涎、痰、小便。
猶以器盛若干種子，有目之士，悉見分明，謂稻、粟種、大麥、小麥、大小麻豆、菘菁芥子。
如是比丘此身隨住，隨其好惡，從頭至足，觀見種種不淨充滿，謂此身中有髮、毛、爪、齒、麁細薄膚、皮、肉、筋、骨、心、腎、肝、肺、大腸、小腸、脾、胃、摶糞、腦及腦根、淚、汗、涕、唾、膿、血、肪、髓、涎、痰、小便，如是比丘隨其身行，便知上如真。
^n18^m24b彼若如是在遠離獨住，心無放逸，修行精勤，斷心諸患而得定心；
得定心已，則知上如真，是謂比丘修習念身。
^m25a復次，比丘修習念身。比丘者，觀身諸界：
我此身中有地界、水界、火界、風界、空界、識界。
猶如屠兒殺牛，剝皮布於地上，分作六段。
如是比丘觀身諸界：我此身中有地界、水界、火界、風界、空界、識界。
如是比丘隨其身行，便知上如真。
^n19^m25b彼若如是在遠離獨住，心無放逸，修行精勤，斷心諸患而得定心；
得定心已，則知上如真，是謂比丘修習念身。
^m26a復次，比丘修習念身。
比丘者，觀彼死屍，或一、二日……至六、七日，烏鵄所啄，犲狗所食，火燒埋地，悉腐爛壞，見已自比：
今我此身亦復如是，俱有此法，終不得離。
如是比丘隨其身行，便知上如真。
^n20^m26b彼若如是在遠離獨住，心無放逸，修行精勤，斷心諸患而得定心；
得定心已，則知上如真，是謂比丘修習念身。
^m27a復次，比丘修習念身。
比丘者，如本見息道骸骨青色，腐爛食半，骨鎖在地，見已自比：
今我此身亦復如是，俱有此法，終不得離。
如是比丘隨其身行，便知上如真。
^n21^m27b彼若如是在遠離獨住，心無放逸，修行精勤，斷心諸患而得定心；
得定心已，則知上如真，是謂比丘修習念身。
^m28a復次，比丘修習念身。
比丘者，如本見息道離皮肉血，唯筋相連，見已自比：
今我此身亦復如是，俱有此法，終不得離。
如是比丘隨其身行，便知上如真。
^n22^m28b彼若如是在遠離獨住，心無放逸，修行精勤，斷心諸患而得定心；
得定心已，則知上如真，是謂比丘修習念身。
^m29a復次，比丘修習念身。
比丘者，如本見息道骨節解散，散在諸方，足骨、膞骨、髀骨、臗骨、脊骨、肩骨、頸骨、髑髏骨，各在異處，見已自比：
今我此身亦復如是，俱有此法，終不得離。
如是比丘隨其身行，便知上如真。
^n23^m29b彼若如是在遠離獨住，心無放逸，修行精勤，斷心諸患而得定心；
得定心已，則知上如真，是謂比丘修習念身。
^m30a復次，比丘修習念身。
比丘者，如本見息道骨白如螺，青猶鴿色，赤若血塗，腐壞碎末，見已自比：
今我此身亦復如是，俱有此法，終不得離。
如是比丘隨其身行，便知上如真。
^n24^m30b彼若如是在遠離獨住，心無放逸，修行精勤，斷心諸患而得定心；
得定心已，則知上如真，是謂比丘修習念身。
^m31a若有如是修習念身、如是廣布者，彼諸善法盡在其中，謂道品法也。
若彼有心意解遍滿，猶如大海，彼諸小河盡在海中。
^n25^m31b若有如是修習念身、如是廣布者，彼諸善法盡在其中，謂道品法也。
^m32a若有沙門、梵志不正立念身、遊行少心者，彼為魔波旬伺求其便，必能得也。
所以者何？彼沙門、梵志空無念身故。
猶如有瓶，中空無水，正安著地，若人持水來瀉瓶中，於比丘意云何？
彼瓶如是當受水不？」
^m32b比丘答曰：「受也，世尊！」
^n26^m32c「所以者何？
彼空無水，正安著地，是故必受。
如是若有沙門、梵志不正立念身、遊行少心者，彼為魔波旬伺求其便，必能得也。
所以者何？彼沙門、梵志空無念身故。
^n27^m33a若有沙門、梵志正立念身、遊行無量心者，彼為魔波旬伺求其便，終不能得。
所以者何？彼沙門、梵志不空有念身故。
猶如有瓶，水滿其中，正安著地，若人持水來瀉瓶中，於比丘意云何？
彼瓶如是復受水不？」
^m33b比丘答曰：「不也，世尊！」
^n28^m33c「所以者何？
彼瓶水滿，正安著地，是故不受。
如是若有沙門、梵志，有正立念身、遊行無量心者，彼為魔波旬伺求其便，終不能得。
所以者何？彼沙門、梵志不空有念身故。」
^n29^m34a「若有沙門、梵志不正立念身、遊行少心者，彼為魔波旬伺求其便，必能得也。
所以者何？彼沙門、梵志空無念身故。
猶如力士，以大重石擲淖泥中，於比丘意云何？泥為受不？」
^m34b比丘答曰：「受也，世尊！」
^n30^m34c「所以者何？泥淖石重，是故必受。
如是若有沙門、梵志不正立念身、遊行少心者，彼為魔波旬伺求其便，必能得也。
所以者何？彼沙門、梵志空無念身故。
^m35a若有沙門、梵志正立念身、遊行無量心者，彼為魔波旬伺求其便，終不能得。
所以者何？彼沙門、梵志不空有念身故。
猶如力士，以輕毛竪擲平戶扇，於比丘意云何？彼為受不？」
^m35b比丘答曰：「不也，世尊！」
^n31^m35c「所以者何？
毛竪輕闡，戶扇平立，是故不受。
如是若有沙門、梵志正立念身、遊行無量心者，彼為魔波旬伺求其便，終不能得。
所以者何？彼沙門、梵志不空有念身故。
^n32^m36a若有沙門、梵志不正立念身、遊行少心者，彼為魔波旬伺求其便，必能得也。
所以者何？彼沙門、梵志空無念身故。
猶人求火，以槁木為母，以燥鑽鑽，於比丘意云何？
彼人如是為得火不？」
^m36b比丘答曰：「得也，世尊！」
^n33^m36c「所以者何？彼以燥鑽鑽於槁木，是故必得。
如是若有沙門、梵志不正立念身、遊行少心者，彼為魔波旬伺求其便，必能得也。
所以者何？彼沙門、梵志空無念身故。
^n34^m37a若有沙門、梵志正立念身、遊行無量心者，彼為魔波旬伺求其便，終不能得。
所以者何？彼沙門、梵志不空有念身故。
猶人求火，以濕木為母，以濕鑽鑽，於比丘意云何？
彼人如是，為得火不？」
^m37b比丘答曰：「不也，世尊！」
^n35^m37c「所以者何？彼以濕鑽鑽於濕木，是故不得。
如是若有沙門、梵志正立念身、遊行無量心者，彼為魔波旬伺求其便，終不能得。
所以者何？彼沙門、梵志不空有念身故。
^n36^m38如是修習念身、如是廣布者，當知有十八德。云何十八？
^m39a比丘者，能忍飢渴、寒熱、蚊虻、蠅蚤、風日所逼，惡聲、捶杖亦能忍之，身遇諸疾，極為苦痛，至命欲絕，諸不可樂，皆能堪耐。
如是修習念身，如是廣布者，是謂第一德。
^m39b復次，比丘堪耐不樂，若生不樂，心終不著。
如是修習念身、如是廣布者，是謂第二德。
^n37^m39c復次，比丘堪耐恐怖，若生恐怖，心終不著。
如是修習念身、如是廣布者，是謂第三德。
^m39d復次，比丘生三惡念──
欲念、恚念、害念，若生三惡念，心終不著。
如是修習念身、如是廣布者，是謂第四德。
^m39e復次，比丘離欲、離惡不善之法……至得第四禪成就遊。
如是修習念身、如是廣布者，是謂第五至第八德。
^n38^m39f復次，比丘三結已盡，得須陀洹，不墮惡法，定趣正覺，極受七有，天上人間七往來已而得苦際。
如是修習念身、如是廣布者，是謂第九德。
^m39g復次，比丘三結已盡，淫怒癡薄，得一往來天上人間，一往來已而得苦際。
如是修習念身、如是廣布者，是謂第十德。
^n39^m39h復次，比丘五下分結盡，生於彼間，便般涅槃，得不退法，不還此世。
如是修習念身、如是廣布者，是謂第十一德。
^m39i復次，比丘若有息解脫，離色得無色，如其像定身作證成就遊，而以慧觀知漏、斷漏。
如是修習念身、如是廣布者，是謂第十二德。
^n40^m39j復次，比丘如意足、天耳、他心智、宿命智、生死智，諸漏已盡，得無漏心解脫、慧解脫，於現法中自知自覺，自作證成就遊：
生已盡，梵行已立，所作已辦，不更受有，知如真。
如是修習念身、如是廣布者，是謂第十三至第十八德。
^n41^m40如是修習念身、如是廣布者，當知有此十八功德。」
^m41佛說如是，彼諸比丘聞佛所說，歡喜奉行。
^ck82
（八二）支離彌梨經^n1^m1我聞如是：
^m2一時，佛遊王舍城，在竹林迦蘭哆園。
^m3爾時，眾多比丘於中食後少有所為，集坐講堂，欲斷諍事，謂論此法律、此佛之教。
^m4彼時，質多羅象子比丘亦在眾中，於是，質多羅象子比丘，眾多比丘論此法律、此佛教時，於其中間競有所說，不待諸比丘說法訖竟，又不以恭敬、不以善觀問諸上尊長老比丘。
^n2^m5是時，尊者大拘絺羅在彼眾中，於是，尊者大拘絺羅告質多羅象子比丘曰：
「賢者！當知眾多比丘說此法律、此佛教時，汝莫於中競有所說！
若諸比丘所說訖已，然後可說。
汝當以恭敬、當以善觀問諸上尊長老比丘，莫不恭敬、莫不善觀問諸上尊長老比丘。」
^n3^m6爾時，質多羅象子比丘諸親朋友悉在眾中。
於是，質多羅象子比丘諸親朋友語尊者大拘絺羅曰：
「賢者大拘絺羅！汝莫大責數質多羅象子比丘！
所以者何？質多羅象子比丘戒德多聞，似如懈怠，然不貢高。
賢者大拘絺羅！質多羅象子比丘，諸比丘隨所為時而能佐助。」
^n4^m7於是，尊者大拘絺羅語質多羅象子比丘諸親朋友曰：
「諸賢！不知他心者，不得妄說稱不稱。
所以者何？或有一人在世尊前時，及諸上尊長老梵行可慚可愧、可愛可敬前，彼便善守善護。
若於後時離世尊前，及離諸上尊長老梵行可慚可愧、可愛可敬前，彼便數與白衣共會，調笑貢高，種種談譁。
彼數與白衣共會，調笑貢高，種種談譁已，心便生欲。
彼心生欲已，便身熱心熱。
彼身心熱已，便捨戒罷道。諸賢！
猶若如牛，入他田中，守田人捉，或以繩繫，或著欄中。諸賢！若有作是說：
『此牛不復入他田中。』如是彼為正說耶？」
(.8) 答曰：「不也。」
^n5^m9「所以者何？
謂彼牛者，為繩所繫，或斷或解，為欄所遮，或破或跳出，復入他田，如前無異。
諸賢！或有一人在世尊前時，及諸上尊長老梵行可慚可愧、可愛可敬前，彼便善守善護。
若於後時離世尊前，及離諸梵行可慚可愧、可愛可敬前，彼便數與白衣共會，調笑貢高，種種談譁。
彼數與白衣共會，調笑貢高，種種談譁已，心便生欲。
彼心生欲已，便身熱心熱。
彼身心熱已，便捨戒罷道。諸賢！是謂有一人。
^n6^m10復次，諸賢！或有一人逮得初禪，彼得初禪已，便自安住，不復更求未得欲得、不獲欲獲、不作證欲作證。
彼於後時，便數與白衣共會，調笑貢高，種種談譁。
彼數與白衣共會，調笑貢高，種種談譁已，心便生欲。
彼心生欲已，便身熱心熱。彼身心熱已，便捨戒罷道。
諸賢！猶大雨時，村間湖池水滿其中，彼若本時所見沙石、草木、甲蟲、魚 、蝦蟆及諸水性，去時來時，走時住時。
後水滿已，盡不復見。諸賢！若有作是說：
『彼湖池中終不復見沙石、草木、甲蟲、魚 、蝦蟆及諸水性，去時來時，走時住時。』
如是彼為正說耶？」
^m11答曰：「不也。」
^n7^m12「所以者何？
彼湖池水，或象飲馬飲，駱駝、牛、驢、豬、鹿、水牛飲，或人取用，風吹日炙，彼若本時不見沙石、草木、甲蟲、魚 、蝦蟆及諸水性，去時來時，走時住時。
後水減已，還見如故。如是，賢者！
或有一人逮得初禪，彼得初禪已，便自安住，不復更求未得欲得、不獲欲獲、不作證欲作證。
彼於後時，便數與白衣共會，調笑貢高，種種談譁。
彼數與白衣共會，調笑貢高，種種談譁已，心便生欲。
彼心生欲已，便身熱心熱。彼身心熱已，便捨戒罷道。諸賢！是謂有一人。
復次，諸賢！或有一人得第二禪，彼得第二禪已，便自安住，不復更求未得欲得、不獲欲獲、不作證欲作證。
彼於後時，便數與白衣共會，調笑貢高，種種談譁。
彼數與白衣共會，調笑貢高，種種談譁已，心便生欲。
彼心生欲已，便身熱心熱。彼身心熱已，便捨戒罷道。
諸賢！猶大雨時，四衢道中塵咸作泥。諸賢！若有作是說：
『此四衢道泥終不燥，不復作塵。』如是彼為正說耶？」
^m13答曰：「不也。」
^n8^m14「所以者何？
此四衢道，或象行馬行，駱駝、牛、驢、豬、鹿、水牛及人民行，風吹日炙，彼四衢道泥乾燥已，還復作塵。
如是，諸賢！或有一人得第二禪，彼得第二禪已，便自安住，不復更求未得欲得、不獲欲獲、不作證欲作證。
彼於後時，便數與白衣共會，調笑貢高，種種談譁。
彼數與白衣共會，調笑貢高，種種談譁已，心便生欲。
彼心生欲已，便身熱心熱。彼身心熱已，便捨戒罷道。諸賢！是謂有一人。
復次，諸賢！或有一人得第三禪，彼得第三禪已，便自安住，不復更求未得欲得、不獲欲獲、不作證欲作證。
彼於後時，便數與白衣共會，調笑貢高，種種談譁。
彼數與白衣共會，調笑貢高，種種談譁已，心便生欲。
彼心生欲已，便身熱心熱。彼身心熱已，便捨戒罷道。
諸賢！猶山泉湖水，澄清平岸，定不動搖，亦無波浪。諸賢！若有作是說：
『彼山泉湖水終不復動，亦無波浪。』
如是彼為正說耶？」
^m15答曰：「不也。」
^n9^m16「所以者何？
或於東方大風卒來，吹彼湖水，動涌波浪；
如是南方、西方、北方大風卒來，吹彼湖水，動涌波浪。
如是，諸賢！或有一人得第三禪，彼得第三禪已，便自安住，不復更求未得欲得、不獲欲獲、不作證欲作證。
彼於後時，便數與白衣共會，調笑貢高，種種談譁。
彼數與白衣共會，調笑貢高，種種談譁已，心便生欲。
彼心生欲已，便身熱心熱。彼身心熱已，便捨戒罷道。諸賢！是謂有一人。
復次，諸賢！或有一人得第四禪，彼得第四禪已，便自安住，不復更求未得欲得、不獲欲獲、不作證欲作證。
彼於後時，便數與白衣共會，調笑貢高，種種談譁。
彼數與白衣共會，調笑貢高，種種談譁已，心便生欲。
彼心生欲已，便身熱心熱。彼身心熱已，便捨戒罷道。
諸賢！猶如居士、居士子，食微妙食，充足飽滿已，本欲食者，則不復欲。諸賢！若有作是說：
『彼居士、居士子，終不復欲得食。』
如是彼為正說耶？」
^m17答曰：「不也。」
^n10^m18「所以者何？
彼居士、居士子，過夜飢已，彼若本所不用食者，還復欲得。
如是，諸賢！或有一人得第四禪，彼得第四禪已，便自安住，不復更求未得欲得、不獲欲獲、不作證欲作證。
彼於後時，便數與白衣共會，調笑貢高，種種談譁。
彼數與白衣共會，調笑貢高，種種談譁已，心便生欲。
彼心生欲已，便身熱心熱。彼身心熱已，便捨戒罷道。諸賢！是謂有一人。
復次，諸賢！或有一人得無想心定，彼得無想心定已，便自安住，不復更求未得欲得、不獲欲獲、不作證欲作證。
彼於後時，便數與白衣共會，調笑貢高，種種談譁。
彼數與白衣共會，調笑貢高，種種談譁已，心便生欲。
彼心生欲已，便身熱心熱。彼身心熱已，便捨戒罷道。
諸賢！猶如一無事處，聞支離彌梨蟲聲；
彼無事處，或王或王大臣夜止宿，彼象聲、馬聲、車聲、步聲、螺聲、鼓聲、細腰鼓聲、妓鼓聲、舞聲、歌聲、琴聲、飲食聲，彼若本聞支離彌梨蟲聲便不復聞。諸賢！若有作是說：
『彼無事處，終不復聞支離彌梨蟲聲。』
如是彼為正說耶？」
^m19答曰：「不也。」
^n11^m20「所以者何？
彼王及王大臣過夜平旦，各自還歸，彼若聞象聲、馬聲、車聲、步聲、螺聲、鼓聲、細腰鼓聲、妓鼓聲、舞聲、歌聲、琴聲、飲食聲故，不聞支離彌梨蟲聲；
彼既去已，還聞如故。
如是，諸賢！得無想心定，得無想心定已，便自安住，不復更求未得欲得、不獲欲獲、不作證欲作證。
彼於後時，便數與白衣共會，調笑貢高，種種談譁。
彼數與白衣共會，調笑貢高，種種談譁已，便心生欲。
心生欲已，便身熱心熱。彼身心熱已，便捨戒罷道。
諸賢！是謂有一人。」
^n12^m21爾時，質多羅象子比丘尋於其後捨戒罷道。
質多羅象子比丘諸親朋友聞質多羅象子比丘捨戒罷道已，往詣尊者大拘絺羅所，到已，白曰：
「尊者大拘絺羅！為知質多羅象子比丘心？
為因餘事知？所以者何？今質多羅象子比丘已捨戒罷道。」
^m22尊者大拘絺羅告彼親朋友曰：
「諸賢！此事正應爾。所以者何？以不知如真，不見如真。
所以者何？因不知如真，不見如真故。」
^n13^m23尊者大拘絺羅所說如是，彼諸比丘聞尊者大拘絺羅所說，歡喜奉行。
^ck83
（八三）長老上尊睡眠經^n1^m1我聞如是：
^m2一時，佛遊婆耆瘦，在鼉山怖林鹿野園中。
^m3爾時，尊者大目揵連遊摩竭國，在善知識村中。
於是，尊者大目揵連獨安靜處宴坐思惟而便睡眠。
^m4世尊遙知尊者大目揵連獨安靜處宴坐思惟而便睡眠。
世尊知已，卽入如其像定，以如其像定，猶若力士屈伸臂頃，從婆耆瘦鼉山怖林鹿野園中忽沒不現，往摩竭國善知識村尊者大目揵連前。
於是，世尊從定而寤，告曰：
「大目揵連！汝著睡眠，大目揵連！汝著睡眠。」
^m5尊者大目揵連白世尊曰：「唯然，世尊！」
^n2^m6佛復告曰：「大目揵連！如所相著睡眠，汝莫修彼相！
亦莫廣布！如是睡眠便可得滅。
若汝睡眠故不滅者，大目揵連！
當隨本所聞法，隨而受持廣布誦習，如是睡眠便可得滅。
若汝睡眠故不滅者，大目揵連！
當隨本所聞法，隨而受持為他廣說，如是睡眠便可得滅。
若汝睡眠故不滅者，大目揵連！
當隨本所聞法，隨而受持、心念、心思，如是睡眠便可得滅。
若汝睡眠故不滅者，大目揵連！
當以兩手捫摸於耳，如是睡眠便可得滅。
若汝睡眠故不滅者，大目揵連！
當以冷水澡洗面目及灑身體，如是睡眠便可得滅。
若汝睡眠故不滅者，大目揵連！
當從室出，外觀四方，瞻視星宿，如是睡眠便可得滅。
若汝睡眠故不滅者，大目揵連！
當從室出，而至屋頭，露地經行，守護諸根，心安在內，於後前想，如是睡眠便可得滅。
若汝睡眠故不滅者，大目揵連！
當捨經行道，至經行道頭，敷尼師檀，結跏趺坐，如是睡眠便可得滅。
若汝睡眠故不滅者，大目揵連！
當還入室，四疊優多羅僧以敷床上，襞僧伽梨作枕，右脇而臥，足足相累，心作明想，立正念正智，常欲起想。
大目揵連！莫計床樂眠臥安快！
莫貪財利！莫著名譽！所以者何？
我說一切法不可與會，亦說與會。
大目揵連！我說何法不可與會？大目揵連！
若道俗法共合會者，我說此法不可與會。
大目揵連！若道俗法共合會者，便多有所說。
若多有所說者，則便有調。若有調者，便心不息。
大目揵連！若心不息者，便心離定。大目揵連！是故我說不可與會。
大目揵連！我說何法可與共會？大目揵連！
彼無事處，我說此法可與共會。
山林樹下空安靜處，高巖石室寂無音聲，遠離，無惡，無有人民，隨順宴坐。
大目揵連！我說此法可與共會。
大目揵連！汝若入村行乞食者，當以厭利，厭供養、恭敬。
汝若於利、供養、恭敬心作厭已，便入村乞食。
大目揵連！莫以高大意入村乞食！
所以者何？諸長者家有如是事，比丘來乞食，令長者不作意。比丘便作是念：
誰壞我長者家？所以者何？我入長者家，長者不作意。
因是生憂，因憂生調，因調生心不息，因心不息，心便離定。
大目揵連！汝說法時莫以諍說！若諍說者，便多有所說；
因多說故，則便生調；因生調故，便心不息；
因心不息故，便心離定。
大目揵連！汝說法時莫強，說法如師子。
大目揵連！汝說法時，下意說法，捨力、滅力、破壞於力，當以不強，說法如師子。
大目揵連！當學如是！」
^n3^m7爾時，尊者大目揵連卽從座起，偏袒著衣，叉手向佛，白曰：
「世尊！云何比丘得至究竟？
究竟白淨、究竟梵行、究竟梵行訖？」
^m8世尊告曰：「大目揵連！
比丘若覺樂、覺苦、覺不苦不樂者，彼此覺觀無常、觀興衰、觀斷、觀無欲、觀滅、觀捨；
彼此覺觀無常、觀興衰、觀斷、觀無欲、觀滅、觀捨已，不受此世；
因不受世已，便不疲勞；因不疲勞已，便般涅槃：
生已盡，梵行已立，所作已辦，不更受有，知如真。
大目揵連！如是比丘得至究竟，究竟白淨、究竟梵行、究竟梵行訖。」
^n4^m9佛說如是，尊者大目揵連聞佛所說，歡喜奉行。
^ck84
（八四）無刺經^n1^m1我聞如是：
^m2一時，佛遊鞞舍離，在獼猴江邊高樓臺觀。
此諸名德、長老上尊、大弟子等，謂遮羅、優簸遮羅、賢善、賢患、無患、耶舍上稱。
如是比諸名德、長老上尊、大弟子等，亦遊鞞舍離獼猴江邊高樓臺觀，並皆近佛葉屋邊住。
^m3諸鞞舍離麗掣聞世尊遊鞞舍離獼猴江邊高樓臺觀，便作是念：
我等寧可作大如意足，作王威德，高聲唱傳，出鞞舍離，往詣佛所供養禮事。
^n2^m4時，諸名德、長老上尊、大弟子等，聞諸鞞舍離麗掣作大如意足，作王威德，高聲唱傳，出鞞舍離，來詣佛所供養禮事，便作是念：
禪以聲為刺，世尊亦說禪以聲為刺，我等寧可往詣牛角娑羅林，在彼無亂，遠離獨住，閑居靜處，宴坐思惟。
於是，諸名德、長老上尊、大弟子等，往詣牛角娑羅林，在彼無亂，遠離獨住，閑居靜處，宴坐思惟。
^n3^m5爾時，眾多鞞舍離麗掣作大如意足，作王威德，高聲唱傳，出鞞舍離，往詣佛所供養禮事；
或有鞞舍離麗掣，稽首佛足，卻坐一面；
或有與佛共相問訊，卻坐一面；
或有叉手向佛，卻坐一面；或有遙見佛已，默然而坐。
^n4^m6彼時，眾多鞞舍離麗掣各坐已定，世尊為彼說法，勸發渴仰，成就歡喜。
無量方便為彼說法，勸發渴仰，成就歡喜已，默然而住。
於是，眾多鞞舍離麗掣，世尊為彼說法，勸發渴仰，成就歡喜已，卽從座起，稽首佛足，繞三匝而去。
^n5^m7鞞舍離麗掣去後不久，於是，世尊問諸比丘：
「諸長老上尊、大弟子等為至何許？」
^m8諸比丘白曰：「世尊！諸長老上尊、大弟子等，聞諸鞞舍離麗掣作大如意足，作王威德，高聲唱傳，出鞞舍離，來詣佛所供養禮事，便作是念：
禪以聲為刺，世尊亦說禪以聲為刺，我等寧可往詣牛角娑羅林，在彼無亂，遠離獨住，閑居靜處，宴坐思惟。
世尊！諸長老上尊、大弟子等共往詣彼。」
^n6^m9於是，世尊聞已嘆曰：「善哉！善哉！若長老上尊、大弟子等應如是說：
『禪以聲為刺，世尊亦說禪以聲為刺。』
所以者何？我實如是說。禪有刺，持戒者以犯戒為刺，護諸根者以嚴飾身為刺，修習惡露者以淨相為刺，修習慈心者以恚為刺，離酒者以飲酒為刺，梵行者以見女色為刺；
入初禪者以聲為刺，入第二禪者以覺觀為刺，入第三禪者以喜為刺，入第四禪者以入息出息為刺；
入空處者以色想為刺，入識處者以空處想為刺，入無所有處者以識處想為刺，入無想處者以無所有處想為刺，入想知滅定者以想知為刺。
復次，有三刺──欲刺、恚刺、愚癡之刺。
此三刺者，漏盡阿羅訶已斷、已知，拔絕根本，滅不復生，是為阿羅訶無刺、阿羅訶離刺、阿羅訶無刺離刺。」
^n7^m10佛說如是，彼諸比丘聞佛所說，歡喜奉行。
^ck85
（八五）真人經^n1^m1我聞如是：
^m2一時，佛遊舍衛國，在勝林給孤獨園。
^m3爾時，世尊告諸比丘：「我今為汝說真人法及不真人法，諦聽！諦聽！善思念之。」
^m4時，諸比丘受教而聽。
^m5a佛言：「云何不真人法？
或有一人是豪貴族出家學道，餘者不然。
彼因是豪貴族故，自貴賤他，是謂不真人法。
^m5b真人法者作如是觀：我不因此是豪貴族故，斷淫、怒、癡。
或有一人不是豪貴出家學道，彼行法如法，隨順於法，向法次法，彼因此故，得供養恭敬。
如是趣向得真諦法者，不自貴、不賤他，是謂真人法。
^n2^m6a復次，或有一人端正可愛，餘者不然。
彼因端正可愛故，自貴賤他，是謂不真人法。
^m6b真人法者作如是觀：我不因此端正可愛故，斷淫、怒、癡。
或有一人不端正可愛，彼行法如法，隨順於法，向法次法，彼因此故，得供養恭敬。
如是趣向得真諦法者，不自貴、不賤他，是謂真人法。
^n3^m7a復次，或有一人才辯工談，餘者不然。
彼因才辯工談故，自貴賤他，是謂不真人法。
^m7b真人法者作如是觀：我不因此才辯工談故，斷淫、怒、癡。
或有一人無才辯工談，彼行法如法，隨順於法，向法次法，彼因此故，得供養恭敬。
如是趣向得真諦法者，不自貴、不賤他，是謂真人法。
^n4^m8a復次，或有一人是長老，為王者所識及眾人所知，而有大福，餘者不然。
彼因是長老，為王者所識及眾人所知，而有大福故，自貴賤他，是謂不真人法。
^m8b真人法者作如是觀：我不因此是長老，為王者所識及眾人所知，而有大福故，斷淫、怒、癡。
或有一人非是長老，不為王者所識及眾人所知，亦無大福，彼行法如法，隨順於法，向法次法，彼因此故，得供養恭敬。
如是趣向得真諦法者，不自貴、不賤他，是謂真人法。
^n5^m9a復次，或有一人誦經、持律、學阿毘曇，諳阿含慕，多學經書，餘者不然。
彼因諳阿含慕，多學經書故，自貴賤他，是謂不真人法。
^m9b真人法者作如是觀：我不因此諳阿含慕，多學經書故，斷淫、怒、癡。
或有一人不諳阿含慕，亦不多學經書，彼行法如法，隨順於法，向法次法，彼因此故，得供養恭敬。
如是趣向得真諦法者，不自貴、不賤他，是謂真人法。
^n6^m10a復次，或有一人著糞掃衣，攝三法服，持不慢衣，餘者不然。
彼因持不慢衣故，自貴賤他，是謂不真人法。
^m10b真人法者作如是觀：我不因此持不慢衣故，斷淫、怒、癡。
或有一人不持不慢衣，彼行法如法，隨順於法，向法次法，彼因此故，得供養恭敬。
如是趣向得真諦法者，不自貴、不賤他，是謂真人法。
^n7^m11a復次，或有一人常行乞食，飯齊五升，限七家食，或復一食，過中不飲漿，餘者不然。
彼因過中不飲漿故，自貴賤他，是謂不真人法。
^m11b真人法者作如是觀：我不因此過中不飲漿故，斷淫、怒、癡。
或有一人不斷過中飲漿，彼行法如法，隨順於法，向法次法，彼因此故，得供養恭敬。
如是趣向得真諦法者，不自貴、不賤他，是謂真人法。
^n8^m12a復次，或有一人在無事處、山林樹下，或住高巖，或止露地，或處塚間，或能知時，餘者不然。
彼因此知時故，自貴賤他，是謂不真人法。
^m12b真人法者作如是觀：我不因此知時故，斷淫、怒、癡。
或有一人而不知時，彼行法如法，隨順於法，向法次法，彼因此故，得供養恭敬。
如是趣向得真諦法者，不自貴、不賤他，是謂真人法。
^n9^m13a復次，或有一人逮得初禪，彼因得初禪故，自貴賤他，是謂不真人法。
^m13b真人法者作如是觀：初禪者，世尊說無量種，若有計者是謂愛也。
彼因此故，得供養恭敬。如是趣向得真諦法者，不自貴、不賤他，是謂真人法。
^m14a復次，或有一人得第二、第三、第四禪，得空處、識處、無所有處、非有想非無想處，餘者不然。
彼因得非有想非無想處故，自貴賤他，是謂不真人法。
^n10^m14b真人法者作如是觀：非有想非無想處，世尊說無量種，若有計者是謂愛也。
彼因此故，得供養恭敬。如是趣向得真諦法者，不自貴、不賤他，是謂真人法。
^m15諸比丘！是謂真人法、不真人法，汝等當知真人法、不真人法。
知真人法、不真人法已，捨離不真人法，學真人法，汝等當學如是！」
^n11^m16佛說如是，彼諸比丘聞佛所說，歡喜奉行。
豪貴端正談，長老誦諸經；衣食無事禪，四無色在後。
^ck86
（八六）說處經^n1^m1我聞如是：
^m2一時，佛遊舍衛國，在勝林給孤獨園。
^m3爾時，尊者阿難則於晡時從宴坐起，將諸年少比丘往詣佛所，稽首佛足，卻住一面。
諸年少比丘亦稽首佛足，卻住一面。尊者阿難白曰：
「世尊！此諸年少比丘我當云何教呵？
云何訓誨？云何為彼而說法耶？」
^n2^m4世尊告曰：
「阿難！汝當為諸年少比丘說處及教處。
若為諸年少比丘說處及教處者，彼便得安隱，得力得樂，身心不煩熱，終身行梵行。」
^m5尊者阿難叉手向佛，白曰：
「世尊！今正是時。善逝！今正是時。
若世尊為諸年少比丘說處及教處者，我與諸年少比丘從世尊聞已，當善受持。」
^n3^m6世尊告曰：
「阿難！汝等諦聽！善思念之，我當為汝及諸年少比丘廣分別說。」
^m7尊者阿難等受教而聽。
^m8a世尊告曰：「阿難！我本為汝說五盛陰，色盛陰，覺、想、行、識盛陰。
^m8b阿難！此五盛陰，汝當為諸年少比丘說以教彼。
若為諸少年比丘說教此五盛陰者，彼便得安隱，得力得樂，身心不煩熱，終身行梵行。
^n4^m9a阿難！我本為汝說六內處，眼處，耳、鼻、舌、身、意處。
^m9b阿難！此六內處，汝當為諸年少比丘說以教彼。
若為諸年少比丘說教此六內處者，彼便得安隱，得力得樂，身心不煩熱，終身行梵行。
^m10a阿難！我本為汝說六外處，色處，聲、香、味、觸、法處。
^n5^m10b阿難！此六外處，汝當為諸年少比丘說以教彼。
若為諸年少比丘說教此六外處者，彼便得安隱，得力得樂，身心不煩熱，終身行梵行。
^m11a阿難！我本為汝說六識身，眼識，耳、鼻、舌、身、意識。
^n6^m11b阿難！此六識身，汝當為諸年少比丘說以教彼。
若為諸年少比丘說教此六識身者，彼便得安隱，得力得樂，身心不煩熱，終身行梵行。
^m12a阿難！我本為汝說六更樂身，眼更樂，耳、鼻、舌、身、意更樂。
^n7^m12b阿難！此六更樂身，汝當為諸年少比丘說以教彼。
若為諸年少比丘說教此六更樂身者，彼便得安隱，得力得樂，身心不煩熱，終身行梵行。
^m13a阿難！我本為汝說六覺身，眼覺，耳、鼻、舌、身、意覺。
^n8^m13b阿難！此六覺身，汝當為諸年少比丘說以教彼。
若為諸年少比丘說教此六覺身者，彼便得安隱，得力得樂，身心不煩熱，終身行梵行。
^m14a阿難！我本為汝說六想身，眼想，耳、鼻、舌、身、意想。
^n9^m14b阿難！此六想身，汝當為諸年少比丘說以教彼。
若為諸年少比丘說教此六想身者，彼便得安隱，得力得樂，身心不煩熱，終身行梵行。
^m15a阿難！我本為汝說六思身，眼思，耳、鼻、舌、身、意思。
^n10^m15b阿難！此六思身，汝當為諸年少比丘說以教彼。
若為諸年少比丘說教此六思身者，彼便得安隱，得力得樂，身心不煩熱，終身行梵行。
^m16a阿難！我本為汝說六愛身，眼愛，耳、鼻、舌、身、意愛。
^n11^m16b阿難！此六愛身，汝當為諸年少比丘說以教彼。
若為諸年少比丘說教此六愛身者，彼便得安隱，得力得樂，身心不煩熱，終身行梵行。
^m17a阿難！我本為汝說六界，地界，水、火、風、空、識界。
^n12^m17b阿難！此六界，汝當為諸年少比丘說以教彼。
若為諸年少比丘說教此六界者，彼便得安隱，得力得樂，身心不煩熱，終身行梵行。
^m18a阿難！我本為汝說因緣起及因緣起所生法。
若有此則有彼，若無此則無彼；若生此則生彼，若滅此則滅彼。
緣無明行，緣行識，緣識名色，緣名色六處，緣六處更樂，緣更樂覺，緣覺愛，緣愛受，緣受有，緣有生，緣生老死。
若無明滅則行滅，行滅則識滅，識滅則名色滅，名色滅則六處滅，六處滅則更樂滅，更樂滅則覺滅，覺滅則愛滅，愛滅則受滅，受滅則有滅，有滅則生滅，生滅則老死滅。
^n13^m18b阿難！此因緣起及因緣起所生法，汝當為諸年少比丘說以教彼。
若為諸年少比丘說教此因緣起及因緣起所生法者，彼便得安隱，得力得樂，身心不煩熱，終身行梵行。
^n14^m19a阿難！我本為汝說四念處，觀身如身，觀覺、心、法如法。
^m19b阿難！此四念處，汝當為諸年少比丘說以教彼。
若為諸年少比丘說教此四念處者，彼便得安隱，得力得樂，身心不煩熱，終身行梵行。
^m20a阿難！我本為汝說四正斷。
比丘者，已生惡不善法為斷故，起欲求方便行，精勤舉心斷；
未生惡不善法為不生故，起欲求方便行，精勤舉心斷；
未生善法為生故，起欲求方便行，精勤舉心斷；
已生善法為住故、不忘故、不退故、轉增多故、廣布故、滿具足故，起欲求方便行，精勤舉心斷。
^n15^m20b阿難！此四正斷，汝當為諸年少比丘說以教彼。
若為諸年少比丘說教此四正斷者，彼便得安隱，得力得樂，身心不煩熱，終身行梵行。
^m21a阿難！我本為汝說四如意足。
比丘者，成就欲定燒諸行，修習如意足，依於無欲、依離、依滅，願至非品。
如是精進定、心定，成就觀定燒諸行，修習如意足，依於無欲、依離、依滅，願至非品。
^n16^m21b阿難！此四如意足，汝當為諸年少比丘說以教彼。
若為諸年少比丘說教此四如意足者，彼便得安隱，得力得樂，身心不煩熱，終身行梵行。
^m22a阿難！我本為汝說四禪。
比丘者，離欲、離惡不善之法，……至得第四禪成就遊。
^n17^m22b阿難！此四禪，汝當為諸年少比丘說以教彼。
若為諸年少比丘說教此四禪者，彼便得安隱，得力得樂，身心不煩熱，終身行梵行。
^m23a阿難！我本為汝說四聖諦，苦聖諦，苦集、苦滅、苦滅道聖諦。
^n18^m23b阿難！此四聖諦，汝當為諸年少比丘說以教彼。
若為諸年少比丘說教此四聖諦者，彼便得安隱，得力得樂，身心不煩熱，終身行梵行。
^m24a阿難！我本為汝說四想。
比丘者，有小想、有大想、有無量想、有無所有想。
^n19^m24b阿難！此四想，汝當為諸年少比丘說以教彼。
若為諸年少比丘說教此四想者，彼便得安隱，得力得樂，身心不煩熱，終身行梵行。
^m25a阿難！我本為汝說四無量。
比丘者，心與慈俱，遍滿一方成就遊。
如是二三四方，四維上下，普周一切，心與慈俱，無結、無怨、無恚、無諍，極廣甚大，無量善修，遍滿一切世間成就遊。
如是悲、喜心與捨俱，無結、無怨、無恚、無諍，極廣甚大，無量善修，遍滿一切世間成就遊。
^n20^m25b阿難！此四無量，汝當為諸年少比丘說以教彼。
若為諸年少比丘說教此四無量者，彼便得安隱，得力得樂，身心不煩熱，終身行梵行。
^m26a阿難！我本為汝說四無色。
比丘者，斷一切色想，……乃至得非有想非無想處成就遊。
^n21^m26b阿難！此四無色，汝當為諸年少比丘說以教彼。
若為諸年少比丘說教此四無色者，彼便得安隱，得力得樂，身心不煩熱，終身行梵行。
^m27a阿難！我本為汝說四聖種。
比丘、比丘尼者，得麁素衣而知止足，非為衣故求滿其意。
若未得衣，不憂悒，不啼泣，不搥胸，不癡惑；
若得衣者，不染不著，不欲不貪，不觸不計，見災患知出要而用衣。
如此事利不懈怠而正知者，是謂比丘、比丘尼正住舊聖種。
如是食、住處，欲斷樂斷，欲修樂修，彼因欲斷樂斷、欲修樂修故，不自貴、不賤他。
如此事利不懈怠而正知者，是謂比丘、比丘尼正住舊聖種。
^n22^m27b阿難！此四聖種，汝當為諸年少比丘說以教彼。
若為諸年少比丘說教此四聖種者，彼便得安隱，得力得樂，身心不煩熱，終身行梵行。
^m28a阿難！我本為汝說四沙門果，須陀洹、斯陀含、阿那含、最上阿羅訶果。
^n23^m28b阿難！此四沙門果，汝當為諸年少比丘說以教彼。
若為諸年少比丘說教此四沙門果者，彼便得安隱，得力得樂，身心不煩熱，終身行梵行。
^m29a阿難！我本為汝說五熟解脫想，無常想、無常苦想、苦無我想、不淨惡露想、一切世間不可樂想。
^n24^m29b阿難！此五熟解脫想，汝當為諸年少比丘說以教彼。
若為諸年少比丘說教此五熟解脫想者，彼便得安隱，得力得樂，身心不煩熱，終身行梵行。
^m30a阿難！我本為汝說五解脫處。
若比丘、比丘尼因此故，未解脫心得解脫，未盡諸漏得盡無餘，未得無上涅槃得無上涅槃。云何為五？
1阿難！世尊為比丘、比丘尼說法，諸智梵行者亦為比丘、比丘尼說法。
阿難！若世尊為比丘、比丘尼說法，諸智梵行者亦為比丘、比丘尼說法；
彼聞法已，便知法解義；彼因知法解義故，便得歡悅；
因歡悅故，便得歡喜；
因歡喜故，便得止身；因止身故，便得覺樂；
因覺樂故，便得心定。
阿難！比丘、比丘尼因心定故，便得見如實、知如真；
因見如實、知如真故，便得厭；因厭故，便得無欲；
因無欲故，便得解脫；因解脫故，便得知解脫：
生已盡，梵行已立，所作已辦，不更受有，知如真。
阿難！是謂第一解脫處。因此故，比丘、比丘尼未解脫心得解脫，未盡諸漏得盡無餘，未得無上涅槃得無上涅槃。
2復次，阿難！世尊不為比丘、比丘尼說法，諸智梵行者亦不為比丘、比丘尼說法，但如本所聞、所誦習法而廣讀之。…
3若不廣讀本所聞、所誦習法者，但隨本所聞、所誦習法為他廣說。…
4若不為他廣說本所聞、所誦習法者，但隨本所聞、所誦習法心思惟分別。…
5若心不思惟分別本所聞、所誦習法者，但善受持諸三昧相。
阿難！若比丘、比丘尼善受持諸三昧相者，便知法解義；
彼因知法解義故，便得歡悅；因歡悅故，便得歡喜；
因歡喜故，便得止身；
因止身故，便得覺樂；因覺樂故，便得心定。
阿難！比丘、比丘尼因心定故，便得見如實、知如真；
因見如實、知如真故，便得厭；因厭故，便得無欲；
因無欲故，便得解脫；因解脫故，便得知解脫：
生已盡，梵行已立，所作已辦，不更受有，知如真。
阿難！是謂第五解脫處。
因此故，比丘、比丘尼未解脫心得解脫，未盡諸漏得盡無餘，未得無上涅槃得無上涅槃。
^n25^m30b阿難！此五解脫處，汝當為諸年少比丘說以教彼。
若為諸年少比丘說教此五解脫處者，彼便得安隱，得力得樂，身心不煩熱，終身行梵行。
^m31a阿難！我本為汝說五根，信根，精進、念、定、慧根。
^n26^m31b阿難！此五根，汝當為諸年少比丘說以教彼。
若為諸年少比丘說教此五根者，彼便得安隱，得力得樂，身心不煩熱，終身行梵行。
^m32a阿難！我本為汝說五力，信力，精進、念、定、慧力。
^n27^m32b阿難！此五力，汝當為諸年少比丘說以教彼。
若為諸年少比丘說教此五力者，彼便得安隱，得力得樂，身心不煩熱，終身行梵行。
^m33a阿難！我本為汝說五出要界。云何為五？
1阿難！多聞聖弟子極重善觀欲，彼因極重善觀欲故，心便不向欲，不樂欲，不近欲，不信解欲。
若欲心生，即時融消燋縮，轉還不得舒張，捨離不住欲，穢惡厭患欲。
阿難！猶如雞毛及筋，持著火中，即時融消燋縮，轉還不得舒張。
阿難！多聞聖弟子亦復如是極重善觀欲，彼因極重善觀欲故，心便不向欲，不樂欲，不近欲，不信解欲。
若欲心生，即時融消燋縮，轉還不得舒張，捨離不住欲，穢惡厭患欲。
觀無欲，心向無欲，樂無欲，近無欲，信解無欲。
心無礙，心無濁，心得樂，能致樂，遠離一切欲及因欲生諸漏煩熱憂慼，解彼脫彼，復解脫彼，彼不復受此覺，謂覺因欲生，如是欲出要，阿難！是謂第一出要界。
2復次，阿難！多聞聖弟子極重善觀恚，彼因極重善觀恚故，心便不向恚，不樂恚，不近恚，不信解恚。
若恚心生，即時融消燋縮，轉還不得舒張，捨離不住恚，穢惡厭患恚。
阿難！猶如雞毛及筋，持著火中，即時融消燋縮，轉還不得舒張。
阿難！多聞聖弟子亦復如是極重善觀恚，彼因極重善觀恚故，心便不向恚，不樂恚，不近恚，不信解恚。
若恚心生，即時融消燋縮，轉還不得舒張，捨離不住恚，穢惡厭患恚。
觀無恚，心向無恚，樂無恚，近無恚，信解無恚。
心無礙，心無濁，心得樂，能致樂，遠離一切恚，及因恚生諸漏煩熱憂慼，解彼脫彼，復解脫彼，彼不復受此覺，謂覺因恚生，如是恚出要，阿難！是謂第二出要界。
3復次，阿難！多聞聖弟子極重善觀害，彼因極重善觀害故，心便不向害，不樂害，不近害，不信解害。
若害心生，即時融消燋縮，轉還不得舒張，捨離不住害，穢惡厭患害。
阿難！猶如雞毛及筋，持著火中，即時融消燋縮，轉還不得舒張。
阿難！多聞聖弟子亦復如是極重善觀害，彼因極重善觀害故，心便不向害，不樂害，不近害，不信解害。
若害心生，即時融消燋縮，轉還不得舒張，捨離不住害，穢惡厭患害。
觀無害，心向無害，樂無害，近無害，信解無害。
心無礙，心無濁，心得樂，能致樂，遠離一切害及因害生諸漏煩熱憂慼，解彼脫彼，復解脫彼，彼不復受此覺，謂覺因害生，如是害出要，阿難！是謂第三出要界。
4復次，阿難！多聞聖弟子極重善觀色，彼因極重善觀色故，心便不向色，不樂色，不近色，不信解色。
若色心生，即時融消燋縮，轉還不得舒張，捨離不住色，穢惡厭患色。
阿難！猶如雞毛及筋，持著火中，即時融消燋縮，轉還不得舒張。
阿難！多聞聖弟子亦復如是極重善觀色，彼因極重善觀色故，心便不向色，不樂色，不近色，不信解色。
若色心生，即時融消燋縮，轉還不得舒張，捨離不住色，穢惡厭患色。
觀無色，心向無色，樂無色，近無色，信解無色。
心無礙，心無濁，心得樂，能致樂，遠離一切色及因色生諸漏煩熱憂慼，解彼脫彼，復解脫彼，彼不復受此覺，謂覺因色生，如是色出要，阿難！是謂第四出要界。
5復次，阿難！多聞聖弟子極重善觀己身，彼因極重善觀己身故，心便不向己身，不樂己身，不近己身，不信解己身。
若己身心生，即時融消燋縮，轉還不得舒張，捨離不住己身，穢惡厭患己身。
阿難！猶如雞毛及筋，持著火中，即時融消燋縮，轉還不得舒張。
阿難！多聞聖弟子亦復如是極重善觀己身，彼因極重善觀己身故，心便不向己身，不樂己身，不近己身，不信解己身。
若己身心生，即時融消燋縮，轉還不得舒張，捨離不住己身，穢惡厭患己身。
觀無己身，心向無己身，樂無己身，近無己身，信解無己身。
心無礙，心無濁，心得樂，能致樂，遠離一切己身及因己身生諸漏煩熱憂慼，解彼脫彼，復解脫彼，彼不復受此覺，謂覺因己身生，如是己身出要，阿難！是謂第五出要界。
^n28^m33b阿難！此五出要界，汝當為諸年少比丘說以教彼。
若為諸年少比丘說教此五出要界者，彼便得安隱，得力得樂，身心不煩熱，終身行梵行。
^m34a阿難！我本為汝說七財，信財，戒、慚、愧、聞、施、慧財。
^n29^m34b阿難！此七財，汝當為諸年少比丘說以教彼。
若為諸年少比丘說教此七財者，彼便得安隱，得力得樂，身心不煩熱，終身行梵行。
^m35a阿難！我本為汝說七力，信力，精進、慚、愧、念、定、慧力。
^n30^m35b阿難！此七力，汝當為諸年少比丘說以教彼。
若為諸年少比丘說教此七力者，彼便得安隱，得力得樂，身心不煩熱，終身行梵行。
^m36a阿難！我本為汝說七覺支，念覺支，擇法、精進、喜、息、定、捨覺支。
^n31^m36b阿難！此七覺支，汝當為諸年少比丘說以教彼。
若為諸年少比丘說教此七覺支者，彼便得安隱，得力得樂，身心不煩熱，終身行梵行。
^m37a阿難！我本為汝說八支聖道，正見、正志、正語、正業、正命、正方便、正念、正定，是謂為八。
^n32^m37b阿難！此八支聖道，汝當為諸年少比丘說以教彼。
若為諸年少比丘說教此八支聖道者，彼便得安隱，得力得樂，身心不煩熱，終身行梵行。」
^m38於是，尊者阿難叉手向佛，白曰：
「世尊！甚奇！甚特！世尊為諸年少比丘說處及教處。」
^n33^m39世尊告曰：「阿難！如是，如是，甚奇！
甚特！我為諸年少比丘說處及教處。
阿難！若汝從如來復問頂法及頂法退者，汝便於如來極信歡喜。」
^m40於是，尊者阿難叉手向佛，白曰：
「世尊！今正是時。善逝！今正是時。
若世尊為諸年少比丘說頂法及頂法退說及教者，我及諸年少比丘從世尊聞已，當善受持。」
^n34^m41世尊告曰：「阿難！汝等諦聽！善思念之，我當為汝及諸年少比丘說頂法及頂法退。」
^m42尊者阿難等受教而聽。
^m43a世尊告曰：「阿難！多聞聖弟子真實因心，思念稱量，善觀分別無常、苦、空、非我。
彼如是思念，如是稱量，如是善觀分別，便生忍、生樂、生欲，欲聞、欲念、欲觀，阿難！是謂頂法。
^n35^m43b阿難！若得此頂法復失衰退，不修守護，不習精勤，阿難！是謂頂法退。
^m44a如是內外識、更樂、覺、想、思、愛、界，因緣起。
阿難！多聞聖弟子此因緣起及因緣起法，思念稱量，善觀分別無常、苦、空、非我。
彼如是思念，如是稱量，如是善觀分別，便生忍、生樂、生欲，欲聞、欲念、欲觀，阿難！是謂頂法。
^n36^m44b阿難！若得此頂法復失衰退，不修守護，不習精勤，阿難！是謂頂法退。
^m45阿難！此頂法及頂法退，汝當為諸年少比丘說以教彼。
若為諸年少比丘說教此頂法及頂法退者，彼便得安隱，得力得樂，身心不煩熱，終身行梵行。
^m46阿難！我為汝等說處及教處、頂法及頂法退，如尊師所為弟子起大慈哀，憐念愍傷，求義及饒益，求安隱快樂者，我今已作，汝等當復自作，至無事處、山林樹下、空安靜處宴坐思惟，勿得放逸！
勤加精進，莫令後悔！此是我之教敕，是我訓誨。」
^n37^m47佛說如是，尊者阿難及諸年少比丘聞佛所說，歡喜奉行。
陰內外識更，覺想思愛界，因緣念正斷，如意禪諦想，
無量無色種，沙門果解脫，處根力出要，財力覺道頂。
^ck87
（八七）穢經^n1^m1我聞如是：
^m2一時，佛遊婆奇瘦，在鼉山怖林鹿野園中。
^m3a爾時，尊者舍梨子告諸比丘：
「諸賢！世有四種人。云何為四？
或有一人內實有穢不自知，內有穢不知如真；
或有一人內實有穢自知，內有穢知如真；
或有一人內實無穢不自知，內無穢不知如真；
或有一人內實無穢自知，內無穢知如真。
^m3b諸賢！若有一人內實有穢不自知，內有穢不知如真者，此人於諸人中為最下賤。
若有一人內實有穢自知，內有穢知如真者，此人於諸人中為最勝也。
若有一人內實無穢不自知，內無穢不知如真者，此人於諸人中為最下賤。
若有一人內實無穢自知，內無穢知如真者，此人於諸人中為最勝也。」
^n2^m4於是，有一比丘卽從座起，偏袒著衣，叉手向尊者舍梨子，白曰：
「尊者舍梨子！何因、何緣說前二人俱有穢，穢汙心，一者下賤，一者最勝？
復何因緣說後二人俱無穢，不穢汙心，一者下賤，一者最勝？」
^n3^m5a於是，尊者舍梨子答彼比丘曰：
「賢者！若有一人內實有穢不自知，內有穢不知如真者，當知彼人不欲斷穢，不求方便，不精勤學，彼便有穢，穢汙心命終。
彼因有穢，穢汙心命終故，便不賢死，生不善處。
所以者何？彼因有穢，穢汙心命終故。
賢者！猶如有人或從市肆，或從銅作家，買銅槃來，塵垢所汙。
彼持來已，不數洗塵，不數揩拭，亦不日炙，又著饒塵處，如是銅槃增受塵垢。
賢者！如是若有一人內實有穢不自知，內有穢不知如真者，當知彼人不欲斷穢，不求方便，不精勤學，彼便有穢，穢汙心命終。
彼因有穢，穢汙心命終故，便不賢死，生不善處。
所以者何？彼因有穢，穢汙心命終故。
^n4^m5b賢者！若有一人我內有穢，我內實有此穢知如真者，當知彼人欲斷此穢，求方便，精勤學，彼便無穢，不穢汙心命終。
彼因無穢，不穢汙心命終故，便賢死，生善處。
所以者何？彼因無穢，不穢汙心命終故。
賢者！猶如有人或從市肆，或從銅作家，買銅槃來，塵垢所汙。
彼持來已，數數洗塵，數數揩拭，數數日炙，不著饒塵處，如是銅槃便極淨潔。
賢者！如是若有一人我內有穢，我內實有此穢知如真者，當知彼人欲斷此穢，求方便，精勤學，彼便無穢，不穢汙心命終。
彼因無穢，不穢汙心命終故，便賢死，生善處。
所以者何？彼因無穢，不穢汙心命終故。
^n5^m5c賢者！若有一人我內無穢，我內實無此穢不知如真者，當知彼人不護由眼耳所知法。
彼因不護由眼耳所知法故，則為欲心纏，彼便有欲有穢，穢汙心命終。
彼因有欲有穢，穢汙心命終故，便不賢死，生不善處。
所以者何？彼因有欲有穢，穢汙心命終故。
賢者！猶如有人或從市肆，或從銅作家，買銅槃來，無垢淨潔。
彼持來已，不數洗塵，不數揩拭，不數日炙，著饒塵處，如是銅槃必受塵垢。
賢者！如是若有一人我內無穢，我內實無此穢不知如真者，當知彼人不護由眼耳所知法。
彼因不護由眼耳所知法故，則為欲心纏，彼便有欲有穢，穢汙心命終。
彼因有欲有穢，穢汙心命終故，便不賢死，生不善處。
所以者何？彼因有欲有穢，穢汙心命終故。
^n6^m5d賢者！若有一人我內無穢，我內實無此穢知如真者，當知彼人護由眼耳所知法。
彼因護由眼耳所知法故，則不為欲心纏，彼便無欲無穢，不穢汙心命終。
彼因無欲無穢，不穢汙心命終故，便賢死，生善處。
所以者何？彼因無欲無穢，不穢汙心命終故。
賢者！猶如有人或從市肆，或從銅作家，買銅槃來，無垢淨潔。
彼持來已，數數洗塵，數數揩拭，數數日炙，不著饒塵處，如是銅槃便極淨潔。
賢者！如是若有一人我內無穢，我內實無此穢知如真者，當知彼人護由眼耳所知法。
彼因護由眼耳所知法故，則不為欲心纏，彼便無欲無穢，不穢汙心命終。
彼因無欲無穢，不穢汙心命終故，便賢死，生善處。
所以者何？彼因無欲無穢，不穢汙心命終故。
^n7^m6賢者！因是緣是，說前二人俱有穢，穢汙心，一者下賤，一者最勝；
因是緣是，說後二人俱無穢，不穢汙心，一者下賤，一者最勝。」
^m7於是，復有比丘卽從座起，偏袒著衣，叉手向尊者舍梨子，白曰：
「尊者舍梨子！所說穢者，何等為穢？」
^n8^m8尊者舍梨子答比丘曰：「賢者！無量惡不善法從欲生，謂之穢。所以者何？
^m9a或有一人心生如是欲：
我所犯戒，莫令他人知我犯戒。
賢者！或有他人知彼犯戒；彼因他人知犯戒故，心便生惡。
若彼心生惡及心生欲者，俱是不善。
^m9b賢者！或有一人心生如是欲：
我所犯戒，當令他人於屏處訶，莫令在眾訶我犯戒。
賢者！或有他人於眾中訶，不在屏處；
彼因他人在眾中訶，不在屏處故，心便生惡。
若彼心生惡及心生欲者，俱是不善。
^n9^m9c賢者！或有一人心生如是欲：
我所犯戒，令勝人訶，莫令不如人訶我犯戒。
賢者！或有不如人訶彼犯戒，非是勝人；
彼因不如人訶，非勝人故，心便生惡。
若彼心生惡及心生欲者，俱是不善。
^n10^m9d賢者！或有一人心生如是欲：
令我在佛前坐，問世尊法，為諸比丘說。
莫令餘比丘在佛前坐，問世尊法，為諸比丘說。
賢者！或有餘比丘在佛前坐，問世尊法，為諸比丘說；
彼因餘比丘在佛前坐，問世尊法，為諸比丘說故，心便生惡。
若彼心生惡及心生欲者，俱是不善。
^n11^m9e賢者！或有一人心生如是欲：
諸比丘入內時，令我最在其前，諸比丘侍從我將入內。
莫令餘比丘諸比丘入內時，最在其前，諸比丘侍從彼將入內。
賢者！或有餘比丘諸比丘入內時，最在其前，諸比丘侍從彼將入內；
彼因餘比丘諸比丘入內時，最在其前，諸比丘侍從彼將入內故，心便生惡。
若彼心生惡及心生欲者，俱是不善。
^n12^m9f賢者！或有一人心生如是欲：
諸比丘已入內時，令我最在上坐，得第一座、第一澡水，得第一食。
莫令餘比丘諸比丘已入內時，最在上坐，得第一座、第一澡水，得第一食。
賢者！或有餘比丘諸比丘已入內時，最在上坐，得第一座、第一澡水，得第一食；
彼因餘比丘諸比丘已入內時，最在上坐，得第一座、第一澡水，得第一食故，心便生惡。
若彼心生惡及心生欲者，俱是不善。
^n13^m9g賢者！或有一人心生如是欲：
諸比丘食竟，收攝食器，行澡水已，令我為諸居士說法，勸發渴仰，成就歡喜。
莫令餘比丘諸比丘食竟，收攝食器，行澡水已，為諸居士說法，勸發渴仰，成就歡喜。
賢者！或有餘比丘諸比丘食竟，收攝食器，行澡水已，為諸居士說法，勸發渴仰，成就歡喜；
彼因餘比丘諸比丘食竟，收攝食器，行澡水已，為諸居士說法，勸發渴仰，成就歡喜故，心便生惡。
若彼心生惡及心生欲者，俱是不善。
^n14^m9h賢者！或有一人心生如是欲：
諸居士往詣眾園時，令我與共會共集，共坐共論。
莫令餘比丘諸居士往詣眾園時，與共會共集，共坐共論。
賢者！或有餘比丘諸居士往詣眾園時，與共會共集，共坐共論；
彼因餘比丘諸居士往詣眾園時，與共會共集，共坐共論故，心便生惡。
若彼心生惡及心生欲者，俱是不善。
^n15^m9i賢者！或有一人心生如是欲：
令我為王者所識，及王大臣、梵志、居士、國中人民所知重。
莫令餘比丘為王者所識，及王大臣、梵志、居士、國中人民所知重。
賢者！或有餘比丘為王者所識，及王大臣、梵志、居士、國中人民所知重；
彼因餘比丘為王者所識，及王大臣、梵志、居士、國中人民所知重故，心便生惡。
若彼心生惡及心生欲者，俱是不善。
^n16^m9j賢者！或有一人心生如是欲：
令我為四眾──比丘、比丘尼、優婆塞、優婆私所敬重。
莫令餘比丘為四眾──比丘、比丘尼、優婆塞、優婆私所敬重。
賢者！或有餘比丘為四眾──
比丘、比丘尼、優婆塞、優婆私所敬重；
彼因餘比丘為四眾──比丘、比丘尼、優婆塞、優婆私所敬重故，心便生惡。
若彼心生惡及心生欲者，俱是不善。
^n17^m9k賢者！或有一人心生如是欲：
令我得衣被、飲食、床褥、湯藥、諸生活具。
莫令餘比丘得衣被、飲食、床褥、湯藥、諸生活具。
賢者！或有餘比丘得衣被、飲食、床褥、湯藥、諸生活具；
彼因餘比丘得衣被、飲食、床褥、湯藥、諸生活具故，心便生惡。
若彼心生惡及心生欲者，俱是不善。
^n18^m10a賢者！如是彼人若有諸智梵行者，不知彼生如是無量惡不善心欲者，如是彼非沙門沙門想，非智沙門智沙門想，非正智正智想，非正念正念想，非清淨清淨想。
^m10b賢者！如是彼人若有諸智梵行者，知彼生如是無量惡不善心欲者，如是彼非沙門非沙門想，非智沙門非智沙門想，非正智非正智想，非正念非正念想，非清淨非清淨想。
^n19^m11賢者！猶如有人或從市肆，或從銅作家，買銅合槃來，盛滿中糞，蓋覆其上便持而去，經過店肆，近眾人行。
彼眾見已，皆欲得食，意甚愛樂，而不憎惡，則生淨想。
彼持去已，住在一處便開示之，眾人見已，皆不欲食，無愛樂意，甚憎惡之，生不淨想。
若欲食者則不復用，況其本自不欲食耶？
^n20^m12a賢者！如是彼人若有諸智梵行者，不知彼生如是無量惡不善心欲者，如是彼非沙門沙門想，非智沙門智沙門想，非正智正智想，非正念正念想，非清淨清淨想。
^m12b賢者！如是彼人若有諸智梵行者，知彼生如是無量惡不善心欲者，如是彼非沙門非沙門想，非智沙門非智沙門想，非正智非正智想，非正念非正念想，非清淨非清淨想。
賢者！當知如是人莫得親近，莫恭敬禮事。
若比丘不應親近便親近，不應恭敬禮事便恭敬禮事者，如是彼便長夜得無利無義，則不饒益，不安隱快樂，生苦憂慼。
^n21^m13a賢者！或有一人心不生如是欲：
我所犯戒，莫令他人知我犯戒。
賢者！或有他人知彼犯戒；彼因他人知犯戒故，心不生惡。
若彼心無惡，心不生欲者，是二俱善。
^n22^m13b賢者！或有一人心不生如是欲：
我所犯戒，當令他人於屏處訶，莫令在眾訶我犯戒。
賢者！或有他人於眾中訶，不在屏處；
彼因在眾中訶，不在屏處故，心不生惡。
若彼心無惡，心不生欲者，是二俱善。
^n23^m13c賢者！或有一人心不生如是欲：
我所犯戒，令勝人訶，莫令不如人訶我犯戒。
賢者！或有不如人訶彼犯戒，非是勝人；
彼因不如人訶，非勝人故，心不生惡。
若彼心無惡，心不生欲者，是二俱善。
^n24^m13d賢者！或有一人心不生如是欲：
令我在佛前坐，問世尊法，為諸比丘說。
莫令餘比丘在佛前坐，問世尊法，為諸比丘說。
賢者！或有餘比丘在佛前坐，問世尊法，為諸比丘說；
彼因餘比丘在佛前坐，問世尊法，為諸比丘說故，心不生惡。
若彼心無惡，心不生欲者，是二俱善。
^n25^m13e賢者！或有一人心不生如是欲：
諸比丘入內時，令我最在其前，諸比丘侍從我將入內。
莫令餘比丘諸比丘入內時，最在其前，諸比丘侍從彼將入內。
賢者！或有餘比丘諸比丘入內時，最在其前，諸比丘侍從彼將入內；
彼因餘比丘諸比丘入內時，最在其前，諸比丘侍從將入內故，心不生惡。
若彼心無惡，心不生欲者，是二俱善。
^n26^m13f賢者！或有一人心不生如是欲：
諸比丘已入內時，令我最在上坐，得第一座、第一澡水，得第一食。
莫令餘比丘諸比丘已入內時，最在上坐，得第一座、第一澡水，得第一食。
賢者！或有餘比丘諸比丘已入內時，最在上坐，得第一座、第一澡水，得第一食；
彼因餘比丘諸比丘已入內時，最在上坐，得第一座、第一澡水，得第一食故，心不生惡。
若彼心無惡，心不生欲者，是二俱善。
^n27^m13g賢者！或有一人心不生如是欲：
諸比丘食竟，收攝食器，行澡水已，我為諸居士說法，勸發渴仰，成就歡喜。
莫令餘比丘諸比丘食竟，收攝食器，行澡水已，為諸居士說法，勸發渴仰，成就歡喜。
賢者！或有餘比丘諸比丘食竟，收攝食器，行澡水已，為諸居士說法，勸發渴仰，成就歡喜；
彼因餘比丘諸比丘食竟，收攝食器，行澡水已，為諸居士說法，勸發渴仰，成就歡喜故，心不生惡。
若彼心無惡，心不生欲者，是二俱善。
^n28^m13h賢者！或有一人心不生如是欲：
諸居士往詣眾園時，令我與共會共集，共坐共論。
莫令餘比丘諸居士往詣眾園時，與共會共集，共坐共論。
賢者！或有餘比丘諸居士往詣眾園時，與共會共集，共坐共論；
彼因餘比丘諸居士往詣眾園時，與共會共集，共坐共論故，心不生惡。
若彼心無惡，心不生欲者，是二俱善。
^n29^m13i賢者！或有一人心不生如是欲：
令我為王者所識，及王大臣、梵志、居士、國中人民所知重。
莫令餘比丘為王者所識，及王大臣、梵志、居士、國中人民所知重。
賢者！或有餘比丘為王者所識，及王大臣、梵志、居士、國中人民所知重；
彼因餘比丘為王者所識，及王大臣、梵志、居士、國中人民所知重故，心不生惡。
若彼心無惡，心不生欲者，是二俱善。
^n30^m13j賢者！或有一人心不生如是欲：
令我為四眾──比丘、比丘尼、優婆塞、優婆私所敬重。
莫令餘比丘為四眾──比丘、比丘尼、優婆塞、優婆私所敬重。
賢者！或有餘比丘為四眾──
比丘、比丘尼、優婆塞、優婆私所敬重；
彼因餘比丘為四眾──比丘、比丘尼、優婆塞、優婆私所敬重故，心不生惡。
若彼心無惡，心不生欲者，是二俱善。
^n31^m13k賢者！或有一人心不生如是欲：
令我得衣被、飲食、床褥、湯藥、諸生活具。
莫令餘比丘得衣被、飲食、床褥、湯藥、諸生活具。
賢者！或餘比丘得衣被、飲食、床褥、湯藥、諸生活具；
彼因餘比丘得衣被、飲食、床褥、湯藥、諸生活具故，心不生惡。
若彼心無惡，心不生欲者，是二俱善。
^n32^m14a賢者！如是彼人若有諸智梵行者，不知彼生如是無量善心欲者，如是彼沙門非沙門想，智沙門非智沙門想，正智非正智想，正念非正念想，清淨非清淨想。
^m14b賢者！如是彼人若有諸智梵行者，知彼生如是無量善心欲者，如是彼沙門沙門想，智沙門智沙門想，正智正智想，正念正念想，清淨清淨想。
^n33^m15賢者！猶如有人或從市肆，或從銅作家，買銅合槃來，盛滿種種淨美飲食，蓋覆其上便持而去，經過店肆，近眾人行。
彼眾見已，皆不欲食，無愛樂意，甚憎惡之，生不淨想，便作是說：
『卽彼糞去！卽彼糞去！』
彼持去已，住在一處便開示之，眾人見已，則皆欲食，意甚愛樂而不憎惡，則生淨想。
彼若本不用食者，見已欲食，況復其本欲得食耶？
^n34^m16a賢者！如是彼人若有諸智梵行者，不知彼生如是無量善心欲者，如是彼沙門非沙門想，智沙門非智沙門想，正智非正智想，正念非正念想，清淨非清淨想。
^m16b賢者！如是彼人若有諸智梵行者，知彼生如是無量善心欲者，如是彼沙門沙門想，智沙門智沙門想，正智正智想，正念正念想，清淨清淨想。
賢者！當知如是人應親近之，恭敬禮事。
若比丘應親近者便親近，應恭敬禮事者便恭敬禮事，如是彼便長夜得利得義，則得饒益安隱快樂，亦得無苦，無憂愁慼。」
^n35^m17爾時，尊者大目揵連在彼眾中，於是，尊者大目揵連白曰：
「尊者舍梨子！我今欲為此事說喻。聽我說耶？」
^m18尊者舍梨子告曰：「尊者大目揵連！欲說喻者便可說之。」
^m19a尊者大目揵連則便白曰：
「尊者舍梨子！我憶一時遊王舍城，在巖山中。
我於爾時過夜平旦，著衣持鉢，入王舍城而行乞食，詣舊車師無衣滿子家。
時，彼比舍更有車師斫治車軸。
是時，舊車師無衣滿子往至彼家。
於是，舊車師無衣滿子見彼治軸，心生是念：
若彼車師執斧治軸，斫彼彼惡處者，如是彼軸便當極好。
時，彼車師卽如舊車師無衣滿子心中所念，便持斧斫彼彼惡處。
於是，舊車師無衣滿子極大歡喜，而作是說：
『車師子！汝心如是，則知我心。
所以者何？以汝持斧斫治車軸彼彼惡處，如我意故。』
如是，尊者舍梨子！若有諛諂、欺誑、嫉妬、無信、懈怠，無正念正智，無定無慧，其心狂惑，不護諸根，不修沙門，無所分別。
尊者舍梨子！心為知彼心故，而說此法。
尊者舍梨子！若有人不諛諂，不欺誑，無嫉妬，有信，精進而無懈怠，有正念正智，修定修慧，心不狂惑，守護諸根，廣修沙門而善分別。
彼聞尊者舍梨子所說法者，猶飢欲得食，渴欲得飲，口及意也。
^n36^m19b尊者舍梨子！猶剎利女，梵志、居士、工師女，端正姝好，極淨沐浴，以香塗身，著明淨衣，種種瓔珞嚴飾其容。
或復有人為念彼女，求利及饒益，求安隱快樂，以青蓮華鬘，或薝蔔華鬘，或修摩那華鬘，或婆師華鬘，或阿提牟哆華鬘持與彼女。
彼女歡喜，兩手受之，以嚴其頭。
尊者舍梨子！如是，若有人不諛諂，不欺誑，無嫉妬，有信，精進而無懈怠，有正念正智，修定修慧，心不狂惑，守護諸根，廣修沙門而善分別。
彼聞尊者舍梨子所說法者，猶飢欲食，渴欲得飲，口及意也。
尊者舍梨子甚奇！甚特！
尊者舍梨子常拔濟諸梵行者，令離不善，安立善處。」
^n37^m20如是二尊更相稱說，從座起去。
^m21尊者舍梨子所說如是，尊者大目揵連及諸比丘聞尊者舍梨子所說，歡喜奉行。
^ck88
（八八）求法經^n1^m1我聞如是：
^m2一時，佛遊拘娑羅國，與大比丘眾俱，往詣五娑羅村北尸攝惒林中，及諸名德、上尊長老、大弟子等，謂尊者舍梨子、尊者大目揵連、尊者大迦葉、尊者大迦旃延、尊者阿那律陀、尊者麗越、尊者阿難。
如是比餘名德、上尊長老、大弟子等，亦在五娑羅村並皆近佛葉屋邊住。
^m3爾時，世尊告諸比丘：「汝等當行求法，莫行求飲食。
所以者何？我慈愍弟子故，欲令行求法，不行求飲食。
若汝等行求飲食，不行求法者，汝等既自惡，我亦無名稱。
若汝等行求法，不行求飲食者，汝等既自好，我亦有名稱。
^n2^m4a云何諸弟子為求飲食故而依佛行，非為求法？
我飽食訖，食事已辦，猶有殘食。
於後有二比丘來，飢渴力羸，我語彼曰：
『我飽食訖，食事已辦，猶有殘食，汝等欲食者便取食之。
若汝不取者，我便取以瀉著淨地，或復瀉著無蟲水中。』
彼二比丘，第一比丘便作是念：
世尊食訖，食事已辦，猶有殘食，若我不取者，世尊必取瀉著淨地，或復瀉著無蟲水中，我今寧可取而食之。卽便取食。
彼比丘取此食已，雖一日一夜樂而得安隱，但彼比丘因取此食故，不可佛意。
所以者何？彼比丘因取此食故，不得少欲，不知厭足，不得易養，不得易滿，不得知時，不知節限，不得精進，不得宴坐，不得淨行，不得遠離，不得一心，不得精勤，亦不得涅槃。
是以彼比丘因取此食故，不可佛意。
是謂諸弟子為行求飲食故而依佛行，非為求法。
^n3^m4b云何諸弟子行求法，不行求飲食？
彼二比丘，第二比丘便作是念：
世尊食訖，食事已辦，猶有殘食，若我不取者，世尊必取瀉著淨地，或復瀉著無蟲水中。
又世尊說食中之下極者，謂殘餘食也，我今寧可不取此食。
作是念已，卽便不取。
彼比丘不取此食已，雖一日一夜苦而不安隱，但彼比丘因不取此食故，得可佛意。
所以者何？彼比丘因不取此食故，得少欲，得知足，得易養，得易滿，得知時，得節限，得精進，得宴坐，得淨行，得遠離，得一心，得精勤，亦得涅槃。
是以彼比丘因不取此食故，得可佛意。
是謂諸弟子為行求法故而依佛行，非為求飲食。」
^n4^m5於是，世尊告諸弟子：「若有法、律尊師樂住遠離，上弟子不樂住遠離者，彼法、律不饒益多人，多人不得樂，非為愍傷世間，亦非為天為人求義及饒益，求安隱快樂。
若有法、律尊師樂住遠離，中、下弟子不樂住遠離者，彼法、律不饒益多人，多人不得樂，非為愍傷世間，亦非為天為人求義及饒益，求安隱快樂。
若有法、律尊師樂住遠離，上弟子亦樂住遠離者，彼法、律饒益多人，多人得樂，為愍傷世間，亦為天為人求義及饒益，求安隱快樂。
若有法、律尊師樂住遠離，中、下弟子亦樂住遠離者，彼法、律饒益多人，多人得樂，為愍傷世間，亦為天為人求義及饒益，求安隱快樂。」
^n5^m6是時，尊者舍梨子亦在眾中，彼時，世尊告曰：
「舍梨子！汝為諸比丘說法如法，我患背痛，今欲小息。」
^m7尊者舍梨子卽受佛教：「唯然，世尊！」
於是，世尊四疊優多羅僧以敷床上，卷僧伽梨作枕，右脇而臥，足足相累，作光明想，正念正智，常念欲起。
^n6^m8是時，尊者舍梨子告諸比丘：
「諸賢！當知世尊向略說法，若有法、律尊師樂住遠離，上弟子不樂住遠離者，彼法、律不饒益多人，多人不得樂，不為愍傷世間，亦非為天為人求義及饒益，求安隱快樂。
若有法、律尊師樂住遠離，中、下弟子不樂住遠離者，彼法、律不饒益多人，多人不得樂，不為愍傷世間，亦非為天為人求義及饒益，求安隱快樂。
若有法、律尊師樂住遠離，上弟子亦樂住遠離者，彼法、律饒益多人，多人得樂，為愍傷世間，亦為天為人求義及饒益，求安隱快樂。
若有法、律尊師樂住遠離，中、下弟子亦樂住遠離者，彼法、律饒益多人，多人得樂，為愍傷世間，亦為天為人求義及饒益，求安隱快樂。
然世尊說此法極略，汝等云何解義？云何廣分別？」
^n7^m9a彼時，眾中或有比丘作如是說：
「尊者舍梨子！若諸長老上尊自說：
『我得究竟智，我生已盡，梵行已立，所作已辦，不更受有，知如真。』
諸梵行者聞彼比丘自說『我得究竟智』，便得歡喜。」
^n8^m9b復有比丘作如是說：「尊者舍梨子！若中、下弟子求願無上涅槃，諸梵行者見彼行已，便得歡喜。」
如是彼比丘而說此義，不可尊者舍梨子意。
^m10a尊者舍梨子告彼比丘：「諸賢等！聽我為汝說，諸賢！
若有法、律尊師樂住遠離，上弟子不樂住遠離者，上弟子有三事可毀。云何為三？
尊師樂住遠離，上弟子不學捨離，上弟子以此可毀。
尊師若說可斷法，上弟子不斷彼法，上弟子以此可毀。
所可受證，上弟子而捨方便，上弟子以此可毀。
若有法、律尊師樂住遠離，上弟子不樂住遠離者，上弟子有此三事可毀。
^n9^m10b諸賢！若有法、律尊師樂住遠離，中、下弟子不樂住遠離者，中、下弟子有三事可毀。云何為三？
尊師樂住遠離，中、下弟子不學捨離，中、下弟子以此可毀。
尊師若說可斷法，中、下弟子不斷彼法，中、下弟子以此可毀。
所可受證，中、下弟子而捨方便，中、下弟子以此可毀。
若有法、律尊師樂住遠離，中、下弟子不樂住遠離者，中、下弟子有此三事可毀。
^n10^m10c諸賢！若有法、律尊師樂住遠離，上弟子亦樂住遠離者，上弟子有三事可稱。云何為三？
尊師樂住遠離，上弟子亦學捨離，上弟子以此可稱。
尊師若說可斷法，上弟子便斷彼法，上弟子以此可稱。
所可受證，上弟子精進勤學，不捨方便，上弟子以此可稱。
諸賢！若有法、律尊師樂住遠離，上弟子亦樂住遠離者，上弟子有此三事可稱。
^n11^m10d諸賢！若有法、律尊師樂住遠離，中、下弟子亦樂住遠離者，中、下弟子有三事可稱。云何為三？
尊師樂住遠離，中、下弟子亦學捨離，中、下弟子以此可稱。
尊師若說可斷法，中、下弟子便斷彼法，中、下弟子以此可稱。
所可受證，中、下弟子精進勤學，不捨方便，中、下弟子以此可稱。
諸賢！若有法、律尊師樂住遠離，中、下弟子亦樂住遠離者，中、下弟子有此三事可稱。」
^n12^m11a尊者舍梨子復告諸比丘：
「諸賢！有中道能得心住，得定得樂，順法次法，得通得覺，亦得涅槃。
諸賢！云何有中道能得心住，得定得樂，順法次法，得通得覺，亦得涅槃？
諸賢！念欲惡，惡念欲亦惡，彼斷念欲，亦斷惡念欲；
如是恚、怨結、慳嫉、欺誑、諛諂、無慚、無愧、慢、最上慢、貢高、放逸、豪貴、憎諍。
諸賢！貪亦惡，著亦惡，彼斷貪，亦斷著。
諸賢！是謂中道能得心住，得定得樂，順法次法，得通得覺，亦得涅槃。
^n13^m11b諸賢！復有中道能得心住，得定得樂，順法次法，得通得覺，亦得涅槃。
諸賢！云何復有中道能得心住，得定得樂，順法次法，得通得覺，亦得涅槃？
謂八支聖道，正見……乃至正定，是為八。
諸賢！是謂復有中道能得心住，得定得樂，順法次法，得通得覺，亦得涅槃。」
^n14^m12於是，世尊所患即除而得安隱，從臥寤起，結跏趺坐，嘆尊者舍梨子：
「善哉！善哉！舍梨子為諸比丘說法如法。
舍梨子！汝當復為諸比丘說法如法。
舍梨子！汝當數數為諸比丘說法如法。」
^n15^m13爾時，世尊告諸比丘：「汝等當共受法如法，誦習執持。
所以者何？此法如法，有法有義，為梵行本，得通得覺，亦得涅槃。
諸族姓子剃除鬚髮，著袈裟衣，至信、捨家、無家、學道者，此法如法，當善受持。」
^n16^m14佛說如是，尊者舍梨子及諸比丘聞佛所說，歡喜奉行。
^ck89
（八九）比丘請經^n1^m1我聞如是：
^m2一時，佛遊王舍城，在竹林迦蘭哆園，與大比丘眾俱，受夏坐。
^m3爾時，尊者大目揵連告諸比丘：
「諸賢！若有比丘請諸比丘：
『諸尊！語我、教我、訶我，莫難於我！』
所以者何？諸賢！或有一人戾語，成就戾語法，成就戾語法故，令諸梵行者不語彼，不教、不訶而難彼人。
諸賢！何者戾語法？若有成就戾語法者，諸梵行者不語彼，不教、不訶而難彼人。
^n2^m4a諸賢！或有一人惡欲、念欲，諸賢！若有人惡欲、念欲者，是謂戾語法。
^m4b如是染行染、不語結住，欺誑諛諂，慳貪嫉妬，無慚無愧，瞋弊惡意，瞋恚語言，訶比丘訶，訶比丘輕慢，訶比丘發露，更互相避而說外事，不語、瞋恚、憎嫉熾盛，惡朋友、惡伴侶，無恩、不知恩。
^n3^m4c諸賢！若有人無恩、不知恩者，是謂戾語法。
諸賢！是謂諸戾語法，若有成就戾語法者，諸梵行者不語彼，不教、不訶而難彼人。
諸賢！比丘者，當自思量。
^m5a諸賢！若有人惡欲、念欲者，我不愛彼；
若我惡欲、念欲者，彼亦不愛我。
比丘如是觀，不行惡欲、不念欲者，當學如是！
^n4^m5b如是染行染、不語結住，欺誑諛諂，慳貪嫉妬，無慚無愧，瞋弊惡意，瞋恚語言，訶比丘訶，訶比丘輕慢，訶比丘發露，更互相避而說外事，不語、瞋恚、憎嫉熾盛，惡朋友、惡伴侶，無恩、不知恩。
^n5^m5c諸賢！若有人無恩、不知恩者，我不愛彼；
若我無恩、不知恩者，彼亦不愛我。
比丘如是觀，不行無恩、不知恩者，當學如是！
^m6諸賢！若比丘不請諸比丘：
『諸尊！語我、教我、訶我，莫難於我！』
所以者何？諸賢！或有一人善語，成就善語法，成就善語法故，諸梵行者善語彼，善教、善訶，不難彼人。
諸賢！何者善語法？若有成就善語法者，諸梵行者善語彼，善教、善訶，不難彼人。
^n6^m7a諸賢！或有一人不惡欲、不念欲，諸賢！若有人不惡欲、不念欲者，是謂善語法。
^m7b如是不染行染、不不語結住，不欺誑諛諂，不慳貪嫉妬，不無慚無愧，不瞋弊惡意，不瞋恚語言，不訶比丘訶，不訶比丘輕慢，不訶比丘發露，不更互相避而說外事，不不語、瞋恚、憎嫉熾盛，不惡朋友、惡伴侶，不無恩、不知恩。
^n7^m7c諸賢！若有人不無恩、不知恩者，是謂善語法。
諸賢！是謂諸善語法，若有成就善語法者，諸梵行者善語彼，善教、善訶，不難彼人。
諸賢！比丘者當自思量。
^m8a諸賢！若有人不惡欲、不念欲者，我愛彼人；
若我不惡欲、不念欲者，彼亦愛我。
比丘如是觀，不行惡欲、不念欲者，當學如是！
^n8^m8b如是不染行染、不不語結住，不欺誑諛諂，不慳貪嫉妬，不無慚無愧，不瞋弊惡意，不瞋恚語言，不訶比丘訶，不訶比丘輕慢，不訶比丘發露，不更互相避而說外事，不不語、瞋恚、憎嫉熾盛，不惡朋友、惡伴侶，不無恩、不知恩。
^n9^m8c諸賢！若有人不無恩、不知恩者，我愛彼人；
若我不無恩、不知恩者，彼亦愛我。
比丘如是觀，不無恩、不知恩者，當學如是！
^m9a諸賢！若比丘如是觀者，必多所饒益，我為惡欲、念欲，為不惡欲、念欲耶？
諸賢！若比丘觀時，則知我是惡欲、念欲者，則不歡悅，便求欲斷。
諸賢！若比丘觀時，則知我無惡欲、不念欲者，卽便歡悅我自清淨，求學尊法，是故歡悅。
諸賢！猶有目人以鏡自照，則見其面淨及不淨。
諸賢！若有目人見面有垢者，則不歡悅，便求欲洗。
諸賢！若有目人見面無垢者，卽便歡悅我面清淨，是故歡悅。
諸賢！若比丘觀時，則知我行惡欲、念欲者，則不歡悅，便求欲斷。
諸賢！若比丘觀時，則知我不行惡欲、不念欲者，卽便歡悅我自清淨，求學尊法，是故歡悅。
^n10^m9b如是我為染行染，為不染行染；
為不語結住，為不不語結住；為欺誑諛諂，為不欺誑諛諂；
為慳貪嫉妬，為不慳貪嫉妬；為無慚無愧，為不無慚無愧；
為瞋弊惡意，為不瞋弊惡意；為瞋恚語言，為不瞋恚語言；
為訶比丘訶，為不訶比丘訶；為訶比丘輕慢，為不訶比丘輕慢；
為訶比丘發露，為不訶比丘發露；為更互相避，為不更互相避；
為說外事，為不說外事；為不語、瞋恚、憎嫉熾盛，為不不語、瞋恚、憎嫉熾盛；
為惡朋友、惡伴侶，為不惡朋友、惡伴侶；
為無恩、不知恩，為不無恩、不知恩耶？
^n11^m9c諸賢！若比丘觀時，則知我無恩、不知恩者，則不歡悅，便求欲斷。
諸賢！若比丘觀時，則知我不無恩、不知恩者，卽便歡悅我自清淨，求學尊法，是故歡悅。
諸賢！猶有目人以鏡自照，則見其面淨及不淨。
諸賢！若有目人見面有垢者，則不歡悅，便求欲洗。
諸賢！若有目人見面無垢者，卽便歡悅我面清淨，是故歡悅。
諸賢！如是若比丘觀時，則知我無恩、不知恩者，則不歡悅，便求欲斷。
^n12^m10諸賢！若比丘觀時，則知我不無恩、不知恩者，卽便歡悅我自清淨，求學尊法，是故歡悅。
因歡悅故，便得歡喜；因歡喜故，便得止身；
因止身故，便得覺樂；因覺樂故，便得定心。
諸賢！多聞聖弟子因定心故，便見如實、知如真；
因見如實、知如真故，便得厭；因厭故，便得無欲；
因無欲故，便得解脫；因解脫故，便得知解脫：
生已盡，梵行已立，所作已辦，不更受有，知如真。
^n13^m11尊者大目揵連所說如是，彼諸比丘聞尊者大目揵連所說，歡喜奉行。
^ck90
（九○）知法經^n1^m1我聞如是：
^m2一時，佛遊拘舍彌，在瞿師羅園。
^m3a爾時，尊者周那告諸比丘：
「若有比丘作如是說：『我知諸法所可知法而無增伺。』
然彼賢者心生惡增伺而住，如是諍訟、恚恨、瞋纏、不語結、慳、嫉、欺誑、諛諂、無慚、無愧，無惡欲、惡見，然彼賢者心生惡欲、惡見而住。
^m3b諸梵行人知彼賢者不知諸法所可知法而無增伺，所以者何？
以彼賢者心生增伺而住，如是諍訟、恚恨、瞋纏、不語結、慳、嫉、欺誑、諛諂、無慚、無愧，無惡欲、惡見，所以者何？
以彼賢者心生惡欲、惡見而住。
^n2^m3c諸賢！猶人不富自稱說富，亦無國封說有國封，又無畜牧說有畜牧。
若欲用時，則無金、銀、真珠、琉璃、水精、琥珀，無畜牧、米穀，亦無奴婢。
^m3d諸親朋友往詣彼所，而作是說：
『汝實不富自稱說富，亦無國封說有國封，又無畜牧說有畜牧。
然欲用時，則無金、銀、真珠、琉璃、水精、琥珀，無畜牧、米穀，亦無奴婢。』
^n3^m3e如是，諸賢！若有比丘作如是說：
『我知諸法所可知法而無增伺。』
然彼賢者心生惡增伺而住，如是諍訟、恚恨、瞋纏、不語結、慳、嫉、欺誑、諛諂、無慚、無愧，無惡欲、惡見，然彼賢者心生惡欲、惡見而住。
^m3f諸梵行人知彼賢者不知諸法所可知法而無增伺，所以者何？
以彼賢者心不向增伺盡、無餘涅槃。
如是諍訟、恚恨、瞋纏、不語結、慳、嫉、欺誑、諛諂、無慚、無愧，無惡欲、惡見，所以者何？
以彼賢者心不向惡見法盡、無餘涅槃。
^n4^m4a諸賢！或有比丘不作是說：
『我知諸法所可知法而無增伺。』
然彼賢者心不生惡增伺而住，如是諍訟、恚恨、瞋纏、不語結、慳、嫉、欺誑、諛諂、無慚、無愧，無惡欲、惡見，然彼賢者心不生惡欲、惡見而住。
^m4b諸梵行人知彼賢者實知諸法所可知法而無增伺，所以者何？
以彼賢者心不生惡增伺而住，如是諍訟、恚恨、瞋纏、不語結、慳、嫉、欺誑、諛諂、無慚、無愧，無惡欲、惡見，所以者何？
以彼賢者心不生惡欲、惡見而住。
^n5^m4c諸賢！猶人大富自說不富，亦有國封說無國封，又有畜牧說無畜牧。
若欲用時，則有金、銀、真珠、琉璃、水精、琥珀，有畜牧、米穀，亦有奴婢。
^m4d諸親朋友往詣彼所，作如是說：
『汝實大富自說不富，亦有國封說無國封，又有畜牧說無畜牧。
然欲用時，則有金、銀、真珠、琉璃、水精、琥珀，有畜牧、米穀，亦有奴婢。』
^n6^m4e如是，諸賢！若有比丘不作是說：
『我知諸法所可知法而無增伺。』
然彼賢者心不生惡增伺而住，如是諍訟、恚恨、瞋纏、不語結、慳、嫉、欺誑、諛諂、無慚、無愧，無惡欲、惡見，然彼賢者心不生惡欲、惡見而住。
^m4f諸梵行人知彼賢者知諸法所可知法而無增伺，所以者何？
以彼賢者心向增伺盡、無餘涅槃。
如是諍訟、恚恨、瞋纏、不語結、慳、嫉、欺誑、諛諂、無慚、無愧，無惡欲、惡見，所以者何？
以彼賢者心向惡見法盡、無餘涅槃。」
^n7^m5尊者周那所說如是，彼諸比丘聞尊者周那所說，歡喜奉行。
^ck91
（九一）周那問見經^n1^m1我聞如是：
^m2一時，佛遊拘舍彌，在瞿師羅園。
^m3於是，尊者大周那則於晡時從宴坐起，往詣佛所，稽首佛足，卻坐一面，白曰：
「世尊！世中諸見生而生，謂計有神，計有眾生，有人、有壽、有命、有世。
世尊！云何知、云何見，令此見得滅、得捨離，而令餘見不續、不受耶？」
^m4彼時，世尊告曰：「周那！世中諸見生而生，謂計有神，計有眾生，有人、有壽、有命、有世。
^n2^m5a周那！若使諸法滅盡無餘者，如是知、如是見，令此見得滅、得捨離，而令餘見不續、不受，當學漸損。
周那！於聖法、律中，何者漸損？
比丘者，離欲、離惡不善之法，至得第四禪成就遊。
彼作是念：我行漸損。
周那！於聖法、律中，不但是漸損，有四增上心現法樂居，行者從是起而復還入。
彼作是念：我行漸損。
周那！於聖法、律中，不但是漸損，比丘者，度一切色想，至得非有想、非無想處成就遊。
彼作是念：我行漸損。
周那！於聖法、律中不但是漸損，有四息解脫，離色得無色，行者從是起當為他說，彼作是念：我行漸損。
周那！於聖法、律中不但是漸損。
周那！他有惡欲、念欲，我無惡欲、念欲，當學漸損。
周那！他有害意瞋，我無害意瞋，當學漸損。
周那！他有殺生、不與取、非梵行，我無非梵行，當學漸損。
周那！他有增伺、諍意、睡眠所纏、掉、貢高而有疑惑，我無疑惑，當學漸損。
周那！他有瞋結、諛諂、欺誑、無慚、無愧，我有慚愧，當學漸損。
周那！他有慢，我無慢，當學漸損。
周那！他有增慢，我無增慢，當學漸損。
周那！他不多聞，我有多聞，當學漸損。
周那！他不觀諸善法，我觀諸善法，當學漸損。
周那！他行非法惡行，我行是法妙行，當學漸損。
周那！他有妄言、兩舌、麁言、綺語、惡戒，我無惡戒，當學漸損。
周那！他有不信、懈怠、無念、無定而有惡慧，我無惡慧，當學漸損。
^n3^m5b周那！若但發心念欲求學諸善法者，則多所饒益，況復身、口行善法耶？
周那！他有惡欲、念欲，我無惡欲、念欲，當發心。
周那！他有害意瞋，我無害意瞋，當發心。
周那！他有殺生、不與取、非梵行，我無非梵行，當發心。
周那！他有增伺、諍意、睡眠所纏、掉、貢高而有疑惑，我無疑惑，當發心。
周那！他有瞋結、諛諂、欺誑、無慚、無愧，我有慚愧，當發心。
周那！他有慢，我無慢，當發心。
周那！他有增慢，我無增慢，當發心。
周那！他不多聞，我有多聞，當發心。
周那！他不觀諸善法，我觀諸善法，當發心。
周那！他行非法惡行，我行是法妙行，當發心。
周那！他有妄言、兩舌、麁言、綺語、惡戒，我無惡戒，當發心。
周那！他有不信、懈怠、無念、無定而有惡慧，我無惡慧，當發心。
^n4^m5c周那！猶如惡道與正道對，猶如惡度與正度對。
如是，周那！惡欲者與非惡欲為對，害意瞋者與不害意瞋為對，殺生、不與取、非梵行者與梵行為對，增伺、諍意、睡眠、掉、貢高、疑惑者與不疑惑為對，瞋結、諛諂、欺誑、無慚、無愧者與慚愧為對，慢者與不慢為對，增慢者與不增慢為對，不多聞者與多聞為對，不觀諸善法者與觀諸善法為對，行非法惡行者與行是法妙行為對，妄言、兩舌、麁言、綺語、惡戒者與善戒為對，不信、懈怠、無念、無定、惡慧者與善慧為對。
^n5^m5d周那！或有法黑，有黑報，趣至惡處；
或有法白，有白報，而得昇上。
如是，周那！惡欲者，以非惡欲為昇上；
害意瞋者，以不害意瞋為昇上；殺生、不與取、非梵行者，以梵行為昇上；
增伺、諍意、睡眠、掉、貢高、疑惑者，以不疑惑為昇上；
瞋結、諛諂、欺誑、無慚、無愧者，以慚愧為昇上；
慢者，以不慢為昇上；
增慢者，以不增慢為昇上；不多聞者，以多聞為昇上；
不觀諸善法者，以觀諸善法為昇上；
行非法惡行者，以行是法妙行為昇上；
妄言、兩舌、麁言、綺語、惡戒者，以善戒為昇上；
不信、懈怠、無念、無定、惡慧者，以善慧為昇上。
^n6^m5e周那！若有不自調御，他不調御欲調御者，終無是處。
自沒溺，他沒溺欲拔出者，終無是處。
自不般涅槃，他不般涅槃令般涅槃者，終無是處。
周那！若有自調御，他不調御欲調御者，必有是處。
自不沒溺，他沒溺欲拔出者，必有是處。
自般涅槃，他不般涅槃令般涅槃者，必有是處。
如是，周那！惡欲者，以非惡欲為般涅槃；
害意瞋者，以不害意瞋為般涅槃；殺生、不與取、非梵行者，以梵行為般涅槃；
增伺、諍意、睡眠、掉、貢高、疑惑者，以不疑惑為般涅槃；
瞋結、諛諂、欺誑、無慚、無愧者，以慚愧為般涅槃；
慢者，以不慢為般涅槃；
增慢者，以不增慢為般涅槃；不多聞者，以多聞為般涅槃；
不觀諸善法者，以觀諸善法為般涅槃；
行非法惡行者，以行是法妙行為般涅槃；
妄言、兩舌、麁言、綺語、惡戒者，以善戒為般涅槃；
不信、懈怠、無念、無定、惡慧者，以善慧為般涅槃。
^n7^m6是為，周那！我已為汝說漸損法，已說發心法，已說對法，已說昇上法，已說般涅槃法。
如尊師所為弟子起大慈哀憐念愍傷，求義及饒益，求安隱快樂者，我今已作。
汝等亦當復自作，至無事處山林樹下空安靜處，坐禪思惟，勿得放逸，勤加精進，莫令後悔。
此是我之教敕，是我訓誨。」
^n8^m7佛說如是，尊者大周那及諸比丘聞佛所說，歡喜奉行。
^ck92
（九二）青白蓮華喻經^n1^m1我聞如是：
^m2一時，佛遊舍衛國，在勝林給孤獨園。
^m3爾時，世尊告諸比丘：「或有法從身滅，不從口滅；
或有法從口滅，不從身滅；或有法不從身口滅，但以慧見滅。
^m4a云何法從身滅，不從口滅？
比丘者，有不善身行充滿、具足受持著身，諸比丘見已，訶彼比丘：
『賢者！不善身行充滿、具足受持，何為著身？賢者！
可捨不善身行，修習善身行。』
彼於後時，捨不善身行，修習善身行，是謂法從身滅，不從口滅。
^n2^m4b云何法從口滅，不從身滅？
比丘者，不善口行充滿具足受持著口，諸比丘見已，訶彼比丘：
『賢者！不善口行充滿、具足受持，何為著口？賢者！
可捨不善口行，修習善口行。』
彼於後時，捨不善口行，修習善口行，是謂法從口滅，不從身滅。
^m4c云何法不從身口滅，但以慧見滅？
增伺不從身口滅，但以慧見滅。
如是諍訟、恚恨、瞋纏、不語結、慳、嫉、欺誑、諛諂、無慚、無愧，惡欲、惡見，不從身口滅，但以慧見滅。
是謂法不從身口滅，但以慧見滅。
^n3^m5a如來或有觀，觀他人心，知此人不如是修身、修戒、修心、修慧，如修身、修戒、修心、修慧，得滅增伺。
所以者何？以此人心生惡增伺而住。
^m5b如是諍訟、恚恨、瞋纏、不語結、慳、嫉、欺誑、諛諂、無慚、無愧，得滅惡欲、惡見。
所以者何？以此人心生惡欲、惡見而住。
^n4^m6a知此人如是修身、修戒、修心、修慧，如修身、修戒、修心、修慧，得滅增伺。
所以者何？以此人心不生惡增伺而住。
^m6b如是諍訟、恚恨、瞋纏、不語結、慳、嫉、欺誑、諛諂、無慚、無愧，得滅惡欲、惡見。
所以者何？以此人心不生惡欲、惡見而住。
^n5^m7猶如青蓮華，紅、赤、白蓮花，水生水長，出水上，不著水。
如是，如來世間生、世間長，出世間行，不著世間法。
所以者何？如來無所著、等正覺，出一切世間。」
^m8爾時，尊者阿難執拂侍佛，於是，尊者阿難叉手向佛，白曰：
「世尊！此經當名何？云何受持？」
^n6^m9於是，世尊告曰：「阿難！此經名為青白蓮華喻，汝當如是善受持誦！」
^m10爾時，世尊告諸比丘：「汝等當共受此青白蓮華喻經，誦習守持。
所以者何？此青白蓮華喻經如法有義，是梵行本，致通、致覺，亦致涅槃。
若族姓子，剃除鬚髮，著袈裟衣，至信、捨家、無家、學道者，應當受此青白蓮華喻經，善諷誦持。」
^n7^m11佛說如是，尊者阿難及諸比丘聞佛所說，歡喜奉行。
^ck93
（九三）水淨梵志經^n1^m1我聞如是：
^m2一時，佛遊鬱鞞羅尼連然河岸，在阿耶惒羅尼拘類樹下，初得道時。
^m3於是，有一水淨梵志，中後仿佯往詣佛所。
^m4a世尊遙見水淨梵志來，因水淨梵志故，告諸比丘：
「若有二十一穢汙於心者，必至惡處，生地獄中。云何二十一穢？
邪見心穢、非法欲心穢、惡貪心穢、邪法心穢、貪心穢、恚心穢、睡眠心穢、掉悔心穢、疑惑心穢、瞋纏心穢、不語結心穢、慳心穢、嫉心穢、欺誑心穢、諛諂心穢、無慚心穢、無愧心穢、慢心穢、大慢心穢、憍慠心穢、放逸心穢。
^n2^m4b若有此二十一穢汙於心者，必至惡處，生地獄中。
^m4c猶垢膩衣持與染家，彼染家得，或以淳灰、或以澡豆、或以土漬極浣，令淨此垢膩衣，染家雖治或以淳灰、或以澡豆、或以土漬極浣令淨，然此汙衣故有穢色。
^m4d如是，若有二十一穢汙於心者，必至惡處，生地獄中。
云何二十一穢？邪見心穢、非法欲心穢、惡貪心穢、邪法心穢、貪心穢、恚心穢、睡眠心穢、掉悔心穢、疑惑心穢、瞋纏心穢、不語結心穢、慳心穢、嫉心穢、欺誑心穢、諛諂心穢、無慚心穢、無愧心穢、慢心穢、大慢心穢、憍慠心穢、放逸心穢。
^n3^m4e若有此二十一穢汙於心者，必至惡處，生地獄中。
^m5a若有二十一穢不汙心者，必至善處，生於天上。云何二十一穢？
邪見心穢、非法欲心穢、惡貪心穢、邪法心穢、貪心穢、恚心穢、睡眠心穢、掉悔心穢、疑惑心穢、瞋纏心穢、不語結心穢、慳心穢、嫉心穢、欺誑心穢、諛諂心穢、無慚心穢、無愧心穢、慢心穢、大慢心穢、憍慠心穢、放逸心穢。
^n4^m5b若有此二十一穢不汙心者，必至善處，生於天上。
^m5c猶如白淨波羅奈衣持與染家，彼染家得，或以淳灰、或以澡豆、或以土漬極浣令淨，此白淨波羅奈衣，染家雖治或以淳灰、或以澡豆、或以土漬極浣令淨，然此白淨波羅奈衣本已淨而復淨。
^m5d如是若有二十一穢不汙心者，必至善處，生於天上。
云何二十一穢？邪見心穢、非法欲心穢、惡貪心穢、邪法心穢、貪心穢、恚心穢、睡眠心穢、掉悔心穢、疑惑心穢、瞋纏心穢、不語結心穢、慳心穢、嫉心穢、欺誑心穢、諛諂心穢、無慚心穢、無愧心穢、慢心穢、大慢心穢、憍慠心穢、放逸心穢。
^n5^m5e若有此二十一穢不汙於心者，必至善處，生於天上。
^m6a若知邪見是心穢者，知已便斷，如是非法欲心穢、惡貪心穢、邪法心穢、貪心穢、恚心穢、睡眠心穢、掉悔心穢、疑惑心穢、瞋纏心穢、不語結心穢、慳心穢、嫉心穢、欺誑心穢、諛諂心穢、無慚心穢、無愧心穢、慢心穢、大慢心穢、憍慠心穢。
^n6^m6b若知放逸是心穢者，知已便斷，彼心與慈俱，遍滿一方成就遊。
如是二三四方，四維上下，普周一切與慈俱，無結、無怨、無恚、無諍，極廣甚大，無量善修，遍滿一切世間成就遊。
^n7^m6c如是，悲、喜心與捨俱，無結、無怨、無恚、無諍，極廣甚大，無量善修，遍滿一切世間成就遊。
梵志！是謂洗浴內心，非浴外身。」
^m7爾時，梵志語世尊曰：「瞿曇！可詣多水河浴。」
^m8世尊問曰：「梵志！若詣多水河浴者，彼得何等？」
^m9梵志答曰：「瞿曇！彼多水河浴者，此是世間齋潔之相、度相、福相，瞿曇！
若詣多水河浴者，彼則淨除於一切惡。」
^n8^m10爾時，世尊為彼梵志而說頌曰：
妙好首梵志，若入多水河，是愚常遊戲，不能淨黑業。
好首何往泉，何義多水河，人作不善業，清水何所益？
淨者無垢穢，淨者常說戒，淨者清白業，常得清淨行。
若汝不殺生，常不與不取，真諦不妄語，常正念正知。
梵志如是學，一切眾生安，梵志何還家？家泉無所淨。
梵志汝當學，淨洗以善法，何須弊惡水，但去身體垢。
^n9^m11梵志白佛曰：「我亦作是念：淨洗以善法，何須弊惡水。」
^m12梵志聞佛教，心中大歡喜，即時禮佛足，歸命佛法眾。
^m13梵志白曰：「世尊！我已知。
善逝！我已解。我今自歸佛、法及比丘眾，唯願世尊受我為優婆塞！
從今日始，終身自歸，乃至命盡。」
^n10^m14佛說如是，好首水淨梵志及諸比丘聞佛所說，歡喜奉行。
^ck94
（九四）黑比丘經^n1^m1我聞如是：
^m2一時，佛遊舍衛國，在東園鹿母堂。
^m3是時，黑比丘鹿母子常喜鬪諍，往詣佛所。
^m4a世尊遙見黑比丘來，因黑比丘故，告諸比丘：
「或有一人常喜鬪諍，不稱止諍。
若有一人常喜鬪諍，不稱止諍者，此法不可樂，不可愛喜，不能令愛念，不能令敬重，不能令修習，不能令攝持，不能令得沙門，不能令得一意，不能令得涅槃。
^n2^m4b或有一人惡欲，不稱止惡欲。
若有一人惡欲，不稱止惡欲者，此法不可樂，不可愛喜，不能令愛念，不能令敬重，不得令修習，不能令攝持，不能令得沙門，不能令得一意，不能令得涅槃。
^n3^m4c或有一人犯戒、越戒、缺戒、穿戒、汙戒，不稱持戒。
若有一人犯戒、越戒、缺戒、穿戒、汙戒，不稱持戒者，此法不可樂，不可愛喜，不能令愛念，不能令敬重，不能令修習，不能令攝持，不能令得沙門，不能令得一意，不能令得涅槃。
^n4^m4d或有一人有瞋纏、有不語結、有慳嫉、有諛諂欺誑、有無慚無愧，不稱慚愧。
若有一人有瞋纏、有不語結、有慳嫉、有諛諂欺誑、有無慚無愧，不稱慚愧者，此法不可樂，不可愛喜，不能令愛念，不能令敬重，不能令修習，不能令攝持，不能令得沙門，不能令得一意，不能令得涅槃。
^n5^m4e或有一人不經勞諸梵行，不稱經勞諸梵行。
若有一人不經勞諸梵行，不稱經勞諸梵行者，此法不可樂，不可愛喜，不能令愛念，不能令敬重，不能令修習，不能令攝持，不能令得沙門，不能令得一意，不能令得涅槃。
^n6^m4f或有一人不觀諸法，不稱觀諸法。
若有一人不觀諸法，不稱觀諸法者，此法不可樂，不可愛喜，不能令愛念，不能令敬重，不能令修習，不能令攝持，不能令得沙門，不能令得一意，不能令得涅槃。
^n7^m4g或有一人不宴坐，不稱宴坐。
若有一人不宴坐，不稱宴坐者，此法不可樂，不可愛喜，不能令愛念，不能令敬重，不能令修習，不能令攝持，不能令得沙門，不能令得一意，不能令得涅槃。此人雖作是念：
令諸梵行者供養、恭敬、禮事於我，然諸梵行者不供養、恭敬、禮事於彼。
所以者何？彼人有此無量惡法，因彼有此無量惡法故，令諸梵行者不供養、恭敬、禮事於彼。
猶如惡馬繫在櫪養，雖作是念：
令人繫我著安隱處，與我好飲食、好看視我，然人不繫著安隱處，不與好飲食、不好看視。
所以者何？彼馬有惡法，謂極麁弊、不溫良故，令人不繫著安隱處，不與好飲食、不好看視。
如是，此人雖作是念：令諸梵行者供養、恭敬、禮事於我，然諸梵行者不供養、恭敬、禮事於彼。
所以者何？彼人有此無量惡法，因彼有此無量惡法故，令諸梵行者不供養、恭敬、禮事於彼。
^n8^m5a或有一人不喜鬪諍，稱譽止諍。
若有一人不喜鬪諍，稱譽止諍者，此法可樂、可愛、可喜，能令愛念，能令敬重，能令修習，能令攝持，能令得沙門，能令得一意，能令得涅槃。
^n9^m5b或有一人不惡欲，稱譽止惡欲。
若有一人不惡欲，稱譽止惡欲者，此法可樂、可愛、可喜，能令愛念，能令敬重，能令修習，能令攝持，能令得沙門，能令得一意，能令得涅槃。
^n10^m5c或有一人不犯戒、不越戒、不缺戒、不穿戒、不汙戒，稱譽持戒。
若有一人不犯戒、不越戒、不缺戒、不穿戒、不汙戒，稱譽持戒者，此法可樂、可愛、可喜，能令愛念，能令敬重，能令修習，能令攝持，能令得沙門，能令得一意，能令得涅槃。
^n11^m5d或有一人無瞋纏、無不語結、無慳嫉、無諛諂欺誑、無無慚無愧，稱譽慚愧。
若有一人無瞋纏、無不語結、無慳嫉、無諛諂欺誑、無無慚無愧，稱譽慚愧者，此法可樂、可愛、可喜，能令愛念，能令敬重，能令修習，能令攝持，能令得沙門，能令得一意，能令得涅槃。
^n12^m5e或有一人經勞諸梵行，稱譽經勞諸梵行。
若有一人經勞諸梵行，稱譽經勞諸梵行者，此法可樂、可愛、可喜，能令愛念，能令敬重，能令修習，能令攝持，能令得沙門，能令得一意，能令得涅槃。
^n13^m5f或有一人觀諸法，稱譽觀諸法。
若有一人觀諸法，稱譽觀諸法者，此法可樂、可愛、可喜，能令愛念，能令敬重，能令修習，能令攝持，能令得沙門，能令得一意，能令得涅槃。
^n14^m5g或有一人宴坐，稱譽宴坐。
若有一人宴坐，稱譽宴坐者，此法可樂、可愛、可喜，能令愛念，能令敬重，能令修習，能令攝持，能令得沙門，能令得一意，能令得涅槃。此人雖不作是念：
令諸梵行者供養、恭敬、禮事於我，然諸梵行者供養、恭敬、禮事於彼。
所以者何？彼人有此無量善法，因彼有此無量善法故，令諸梵行者供養、恭敬、禮事於彼。
猶如良馬繫在櫪養，雖不作是念：
令人繫我著安隱處，與我好飲食、好看視我，然人繫彼著安隱處，與好飲食、好看視之。
所以者何？彼馬有善法，謂軟調好，極溫良故，令人繫著於安隱處，與好飲食、好看視之。
如是，此人雖不作是念：
令諸梵行者供養、恭敬、禮事於我，然諸梵行者供養、恭敬、禮事於彼。」
^n15^m6佛說如是，彼諸比丘聞佛所說，歡喜奉行。
^ck95
（九五）住法經^n1^m1我聞如是：
^m2一時，佛遊舍衛國，在勝林給孤獨園。
^m3爾時，世尊告諸比丘：「我說退善法不住、不增，我說住善法不退、不增，我說增善法不退、不住。
^m4a云何退善法不住、不增？
比丘者，若有篤信、禁戒、博聞、布施、智慧、辯才，阿含及其所得，彼人於此法退不住、不增，是謂退善法不住、不增。
^n2^m4b云何住善法不退、不增？
比丘者，若有篤信、禁戒、博聞、布施、智慧、辯才、阿含及其所得，彼人於此法住不退、不增，是謂住善法不退、不增。
^m4c云何增善法不退、不住？
比丘者，若有篤信、禁戒、博聞、布施、智慧、辯才、阿含及其所得，彼人於此法增不退、不住，是謂增善法不退、不住。
^n3^m5比丘者，作如是觀，必多所饒益。
我為多行增伺，為多行無增伺；
我為多行瞋恚心，為多行無瞋恚心；
我為多行睡眠纏，為多行無睡眠纏；
我為多行掉、貢高，為多行無掉、貢高；
我為多行疑惑，為多行無疑惑；
我為多行身諍，為多行無身諍；我為多行穢汙心，為多行無穢汙心；
我為多行信，為多行不信；我為多行精進，為多行懈怠；
我為多行念，為多行無念；
我為多行定，為多行無定；我為多行惡慧，為多行無惡慧。
^n4^m6a若比丘觀時則知我多行增伺、瞋恚心、睡眠纏、掉、貢高、疑惑、身諍、穢汙心、不信、懈怠、無念、無定、多行惡慧者，彼比丘欲滅此惡不善法故，便以速求方便，學極精勤，正念正智，忍不令退。
猶人為火燒頭、燒衣，急求方便救頭、救衣。
如是比丘欲滅此惡不善法故，便以速求方便，學極精勤，正念正智，忍不令退。
^n5^m6b若比丘觀時則知我多行無貪增伺，若無瞋恚心、無睡眠纏、無掉貢高、無疑惑、無身諍、無穢汙心，有信、有進、有念、有定，多行無惡慧者，彼比丘欲住此善法，不忘、不退修行廣布故，便以速求方便，學極精勤，正念正智，忍不令退。
猶人為火燒頭、燒衣，急求方便救頭、救衣。
如是比丘欲住此善法，不忘、不退修行廣布故，便以速求方便，學極精勤，正念正智，忍不令退。」
^n6^m7佛說如是，彼諸比丘聞佛所說，歡喜奉行。
^ck96
（九六）無經^n1^m1我聞如是：
^m2一時，佛遊舍衛國，在勝林給孤獨園。
^m3a爾時，尊者舍梨子告諸比丘：
「諸賢！若有比丘、比丘尼未聞法者不得聞，已聞法者便忘失；
若使有法本所修行，廣布誦習，慧之所解，彼不復憶，知而不知。
諸賢！是謂比丘、比丘尼淨法衰退。
^m3b諸賢！若有比丘、比丘尼未聞法者便得聞，已聞法者不忘失；
若使有法本所修行，廣布誦習，慧之所解，彼常憶念，知而復知。
是謂比丘、比丘尼淨法轉增。
^n2^m4諸賢！比丘者，當作如是觀：
我為有增伺，為無有增伺；
我為有瞋恚心，為無有瞋恚心；我為有睡眠纏，為無有睡眠纏；
我為有掉、貢高，為無有掉、貢高；
我為有疑惑，為無有疑惑；
我為有身諍，為無有身諍；我為有穢汙心，為無有穢汙心；
我為有信，為無有信；我為有進，為無有進；
我為有念，為無有念；
我為有定，為無有定；我為有惡慧，為無有惡慧。
^n3^m5a諸賢！若比丘觀時則知：
我有增伺、有瞋恚心、有睡眠纏、有掉貢高、有疑惑、有身諍、有穢汙心，無信、無進、無念、無定有惡慧者，諸賢！
彼比丘欲滅此惡不善法故，便以速求方便，學極精勤，正念正智，忍不令退。
諸賢！猶人為火燒頭、燒衣，急求方便救頭、救衣。
諸賢！如是比丘欲滅此惡不善法故，便以速求方便，學極精勤，正念正智，忍不令退。
^n4^m5b諸賢！若比丘觀時則知：
我無增伺、無瞋恚心、無睡眠纏、無掉貢高、無有疑惑、無有身諍、無穢汙心，有信、有進、有念、有定、無惡慧者，彼比丘欲住此善法，不忘不退，修行廣布故，便以速求方便，學極精勤，正念正智，忍不令退。
猶人為火燒頭、燒衣，急求方便救頭、救衣。
諸賢！如是比丘欲住此善法，不忘不退，修行廣布故，便以速求方便，學極精勤，正念正智，忍不令退。」
^n5^m6尊者舍梨子所說如是，彼諸比丘聞尊者舍梨子所說，歡喜奉行。
^ck97
（九七）大因經^n1^m1我聞如是：
^m2一時，佛遊拘樓瘦，在劍磨瑟曇拘樓都邑。
^m3爾時，尊者阿難閑居獨處，宴坐思惟，心作是念：
此緣起甚奇！極甚深！明亦甚深！然我觀見至淺至淺。
^m4於是，尊者阿難則於晡時從宴坐起，往詣佛所，稽首佛足，卻住一面，白曰：
「世尊！我今閑居獨處，宴坐思惟，心作是念：
此緣起甚奇！極甚深！明亦甚深！然我觀見至淺至淺。」
^n2^m5世尊告曰：「阿難！汝莫作是念：此緣起至淺至淺。
所以者何？此緣起極甚深！
明亦甚深！阿難！於此緣起不知如真，不見如實，不覺不達故，令彼眾生如織機相鎖，如蘊蔓草，多有稠亂，喧鬧，從此世至彼世，從彼世至此世，往來不能出過生死。
()阿難！是故知此緣起極甚深！明亦甚深！
^n3^m6阿難！若有問者：『老死有緣耶？』當如是答：『老死有緣。』若有問者：
『老死有何緣？』當如是答：
『緣於生也。』阿難！若有問者：『生有緣耶？』當如是答：
『生亦有緣。』若有問者：『生有何緣？』當如是答：
『緣於有也。』阿難！若有問者：
『有有緣耶？』當如是答：『有亦有緣。』若有問者：
『有有何緣？』當如是答：
『緣於受也。』阿難！若有問者：『受有緣耶？』當如是答：
『受亦有緣。』若有問者：
『受有何緣？』當如是答：『緣於愛也。』
^n4^m7阿難！是為緣愛有受，緣受有有，緣有有生，緣生有老死，緣老死有愁慼，啼哭、憂苦、懊惱皆緣老死有，如此具足純生大苦陰。
^m8a阿難！緣生有老死者，此說緣生有老死，當知所謂緣生有老死。
阿難！若無生，魚、魚種，鳥、鳥種，蚊、蚊種，龍、龍種，神、神種，鬼、鬼種，天、天種，人、人種，阿難！
彼彼眾生隨彼彼處，若無生，各各無生者，設使離生，當有老死耶？」
^m8b答曰：「無也。」
^n5^m8c「阿難！是故當知是老死因、老死習、老死本、老死緣者，謂此生也。
所以者何？緣生故則有老死。
^m9a阿難！緣有有生者，此說緣有有生，當知所謂緣有有生。
()阿難！若無有，魚、魚種，鳥、鳥種，蚊、蚊種，龍、龍種，神、神種，鬼、鬼種，天、天種，人、人種，阿難！
彼彼眾生隨彼彼處無有，各各無有者，設使離有，當有生耶？」
^m9b答曰：「無也。」
^n6^m9c「阿難！是故當知是生因、生習、生本、生緣者，謂此有也。
所以者何？緣有故則有生。
^m10a阿難！緣受有有者，此說緣受有有，當知所謂緣受有有。
()阿難！若無受，各各無受者，設使離受，當復有有，施設有有耶？」
^m10b答曰：「無也。」
^n7^m10c「阿難！是故當知是有因、有習、有本、有緣者，謂此受也。
所以者何？緣受故則有有。
^m11a阿難！緣愛有受者，此說緣愛有受，當知所謂緣愛有受。
()阿難！若無愛，各各無愛者，設使離愛，當復有受立於受耶？」
^m11b答曰：「無也。」
^n8^m11c「阿難！是故當知是受因、受習、受本、受緣者，謂此愛也。
所以者何？緣愛故則有受。
^m12a阿難！是為緣愛有求，緣求有利，緣利有分，緣分有染欲，緣染欲有著，緣著有慳，緣慳有家，緣家有守。
()阿難！緣守故便有刀杖、鬪諍、諛諂、欺誑、妄言、兩舌，起無量惡不善之法，有如此具足純生大苦陰。
()阿難！若無守，各各無守者，設使離守，當有刀杖、鬪諍、諛諂、欺誑、妄言、兩舌，起無量惡不善之法耶？」
^m12b答曰：「無也。」
^n9^m12c「阿難！是故當知是刀杖、鬪諍、諛諂、欺誑、妄言、兩舌，起無量惡不善之法，因是習、是本、是緣者，謂此守也。
所以者何？緣守故則有刀杖、鬪諍、諛諂、欺誑、妄言、兩舌，起無量惡不善之法，有如此具足純生大苦陰。
^n10^m13a阿難！緣家有守者，此說緣家有守，當知所謂緣家有守。
()阿難！若無家，各各無家者，設使離家，當有守耶？」
^m13b答曰：「無也。」
^m13c「阿難！是故當知是守因、守習、守本、守緣者，謂此家也。
所以者何？緣家故則有守。
^n11^m14a阿難！緣慳有家者，此說緣慳有家，當知所謂緣慳有家。
()阿難！若無慳，各各無慳者，設使離慳，當有家耶？」
^m14b答曰：「無也。」
^m14c「阿難！是故當知是家因、家習、家本、家緣者，謂此慳也。
所以者何？緣慳故則有家。
^n12^m15a阿難！緣著有慳者，此說緣著有慳，當知所謂緣著有慳。
()阿難！若無著，各各無著者，設使離著，當有慳耶？」
^m15b答曰：「無也。」
^m15c「阿難！是故當知是慳因、慳習、慳本、慳緣者，謂此著也。
所以者何？緣著故則有慳。
^n13^m16a阿難！緣欲有著者，此說緣欲有著，當知所謂緣欲有著。
()阿難！若無欲，各各無欲者，設使離欲，當有著耶？」
^m16b答曰：「無也。」
^m16c「阿難！是故當知是著因、著習、著本、著緣者，謂此欲也。
所以者何？緣欲故則有著。
^n14^m17a阿難！緣分有染欲者，此說緣分有染欲，當知所謂緣分有染欲。
阿難！若無分，各各無分者，設使離分，當有染欲耶？」
^m17b答曰：「無也。」
^m17c「阿難！是故當知是染欲因、染欲習、染欲本、染欲緣者，謂此分也。
所以者何？緣分故則有染欲。
^n15^m18a阿難！緣利有分者，此說緣利有分，當知所謂緣利有分。
阿難！若無利，各各無利者，設使離利，當有分耶？」
^m18b答曰：「無也。」
^m18c「阿難！是故當知是分因、分習、分本、分緣者，謂此利也。
所以者何？緣利故則有分。
^n16^m19a阿難！緣求有利者，此說緣求有利，當知所謂緣求有利。
阿難！若無求，各各無求者，設使離求，當有利耶？」
^m19b答曰：「無也。」
^m19c「阿難！是故當知是利因、利習、利本、利緣者，謂此求也。
所以者何？緣求故則有利。
^n17^m20a阿難！緣愛有求者，此說緣愛有求，當知所謂緣愛有求。
阿難！若無愛，各各無愛者，設使離愛，當有求耶？」
^m20b答曰：「無也。」
^m20c「阿難！是故當知是求因、求習、求本、求緣者，謂此愛也。
所以者何？緣愛故則有求。
^n18^m21阿難！欲愛及有愛，此二法因覺、緣覺致來。
^m22a阿難！若有問者：『覺有緣耶？』當如是答：『覺亦有緣。』若有問者：
『覺有何緣？』當如是答：
『緣更樂也。』當知所謂緣更樂有覺。
阿難！若無有眼更樂，各各無眼更樂者，設使離眼更樂，當有緣眼更樂生樂覺、苦覺、不苦不樂覺耶？」
^m22b答曰：「無也。」
^n19^m22c「阿難！若無耳、鼻、舌、身、意更樂，各各無意更樂者，設使離意更樂，當有緣意更樂生樂覺、苦覺、不苦不樂覺耶？」
^m22d答曰：「無也。」
^m22e「阿難！是故當知是覺因、覺習、覺本、覺緣者，謂此更樂也。
所以者何？緣更樂故則有覺。
^n20^m23a阿難！若有問者：『更樂有緣耶？』當如是答：『更樂有緣。』若有問者：
『更樂有何緣？』當如是答：
『緣名色也。』當知所謂緣名色有更樂。
阿難！所行、所緣有名身，離此行、離此緣有有對更樂耶？」
^m23b答曰：「無也。」
^n21^m23c「阿難！所行、所緣有色身，離此行、離此緣有增語更樂耶？」
^m23d答曰：「無也。」
^m23e「設使離名身及色身，當有更樂施設更樂耶？」
^m23f答曰：「無也。」
^m23g「阿難！是故當知是更樂因、更樂習、更樂本、更樂緣者，謂此名色也。
所以者何？緣名色故則有更樂。
^n22^m24a阿難！若有問者：『名色有緣耶？』當如是答：『名色有緣。』若有問者：
『名色有何緣？』當如是答：
『緣識也。』當知所謂緣識有名色。
阿難！若識不入母胎者，有名色成此身耶？」
^m24b答曰：「無也。」
^n23^m24c「阿難！若識入胎即出者，名色會精耶？」
^m24d答曰：「不會。」
^m24e「阿難！若幼童男童女識初斷壞不有者，名色轉增長耶？」
^m24f答曰：「不也。」
^m24g「阿難！是故當知是名色因、名色習、名色本、名色緣者，謂此識也。
所以者何？緣識故則有名色。
^n24^m25a阿難！若有問者：『識有緣耶？』當如是答：『識亦有緣。』若有問者：
『識有何緣？』當如是答：
『緣名色也。』當知所謂緣名色有識。
阿難！若識不得名色，若識不立、不倚名色者，識寧有生、有老、有病、有死、有苦耶？」
^m25b答曰：「無也。」
^n25^m25c「阿難！是故當知是識因、識習、識本、識緣者，謂此名色也。
所以者何？緣名色故則有識。
^m25d阿難！是為緣名色有識，緣識亦有名色，由是增語，增語說傳，傳說可施設有，謂識、名色共俱也。
^m26阿難！云何有一見有神耶？」
^n26^m27尊者阿難白世尊曰：「世尊為法本，世尊為法王，法由世尊，唯願說之！
我今聞已，得廣知義。」
^m28佛便告曰：「阿難！諦聽！善思念之，我當為汝分別其義。」
尊者阿難受教而聽。
^m29佛言：「阿難！或有一見覺是神，或復有一不見覺是神，見神能覺，然神法能覺；
或復有一不見覺是神，亦不見神能覺，然神法能覺，但見神無所覺。
^n27^m30a阿難！若有一見覺是神者，應當問彼：
『汝有三覺──樂覺、苦覺、不苦不樂覺，汝此三覺為見何覺是神耶？』
阿難！當復語彼，若有覺樂覺者，彼於爾時二覺滅──
苦覺、不苦不樂覺，彼於爾時唯覺樂覺。
樂覺者，是無常法、苦法、滅法，若樂覺已滅，彼不作是念：非為神滅耶？
阿難！若復有一覺苦覺者，彼於爾時二覺滅──
樂覺、不苦不樂覺，彼於爾時唯覺苦覺。
苦覺者，是無常法、苦法、滅法，若苦覺已滅，彼不作是念：非為神滅耶？
阿難！若復有一覺不苦不樂覺者，彼於爾時二覺滅──
樂覺、苦覺，彼於爾時唯覺不苦不樂覺。
不苦不樂覺者，是無常法、苦法、滅法。
若不苦不樂覺已滅，彼不作是念：非為神滅耶？
阿難！彼如是無常法但離苦樂，當復見覺是神耶？」
^m30b答曰：「不也。」
^n28^m30c「阿難！是故彼如是無常法但離苦樂，不應復見覺是神也。
^m31a阿難！若復有一不見覺是神，然神能覺，見神法能覺者，應當語彼：
『汝若無覺者，覺不可得，不應說是我所有。』
阿難！彼當復如是見覺不是神，然神能覺，見神法能覺耶？」
^m31b答曰：「不也。」
^n29^m31c「阿難！是故彼不應如是見覺非神，神能覺，見神法能覺。
^m32a阿難！若復有一不見覺是神，亦不見神能覺，然神法能覺，但見神無所覺者，應當語彼：
『汝若無覺都不可得，神離覺者，不應神清淨。』
阿難！彼當復見覺非神，亦不見神能覺、神法能覺，但見神無所覺耶？」
^m32b答曰：「不也。」
^n30^m32c「阿難！是故彼不應如是見覺非神，亦不見神能覺、神法能覺，但見神無所覺，是謂有一見有神也。
^m33a阿難！云何有一不見有神耶？」
^m33b尊者阿難白世尊曰：「世尊為法本，世尊為法主，法由世尊，唯願說之！
我今聞已，得廣知義。」
^n31^m33c佛便告曰：「阿難！諦聽！善思念之，我當為汝分別其義。」
尊者阿難受教而聽。
^m33d佛言：「阿難！或有一不見覺是神，亦不見神能覺，然神法能覺，亦不見神無所覺，彼如是不見已，則不受此世間；
彼不受已，則不疲勞；不疲勞已，便般涅槃：
我生已盡，梵行已立，所作已辦，不更受有，知如真。
阿難！是謂增語，增語說傳，傳說可施設有。
知是者，則無所受。阿難！
若比丘如是正解脫者，此不復有見如來終，見如來不終，見如來終、不終，見如來亦非終亦非不終，是謂有一不見有神也。
^n32^m34a阿難！云何有一有神施設而施設耶？」
^m34b尊者阿難白世尊曰：「世尊為法本，世尊為法主，法由世尊，唯願說之！
我今聞已，得廣知義。」
^m34c佛便告曰：「阿難！諦聽！善思念之，我當為汝分別其義。」
尊者阿難受教而聽。
^m34d佛言：「阿難！或有一少色是神施設而施設，或復有一非少色是神施設而施設，無量色是神施設而施設。
或復有一非少色是神施設而施設，亦非無量色是神施設而施設，少無色是神施設而施設。
或復有一非少色是神施設而施設，亦非無量色是神施設而施設，亦非少無色是神施設而施設，無量無色是神施設而施設。
^n33^m35a阿難！若有一少色是神施設而施設者，彼今少色是神施設而施設，身壞命終，亦如是說、亦如是見。
有神若離少色時，亦如是如是思，彼作如是念。
阿難！如是有一少色是神施設而施設，如是有一少色是神見著而著。
^n34^m35b阿難！若復有一非少色是神施設而施設，無量色是神施設而施設者，彼今無量色是神施設而施設，身壞命終，亦如是說、亦如是見。
有神若離無量色時，亦如是如是思，彼作如是念。
阿難！如是有一無量色是神施設而施設，如是無量色是神見著而著。
^n35^m35c阿難！若復有一非少色是神施設而施設，亦非無量色是神施設而施設，少無色是神施設而施設者，彼今少無色是神施設而施設，身壞命終，亦如是說、亦如是見。
有神若離少無色時，亦如是如是思，彼作如是念。
阿難！如是有一少無色是神施設而施設，如是有一少無色是神見著而著。
^n36^m35d阿難！若復有一非少色是神施設而施設，亦非無量色是神施設而施設，亦非少無色是神施設而施設。
無量無色是神施設而施設者，彼今無量無色是神施設而施設，身壞命終，亦如是說、亦如是見。
有神若離無量無色時，亦如是如是思，彼作如是念。
阿難！如是有一無量無色是神施設而施設，如是有一無量無色是神見著而著。
是謂有一有神施設而施設也。
^n37^m36a阿難！云何有一無神施設而施設耶？」
^m36b尊者阿難白世尊曰：「世尊為法本，世尊為法主，法由世尊，唯願說之！
我今聞已，得廣知義。」
^m36c佛便告曰：「阿難！諦聽！善思念之，我當為汝分別其義。」
尊者阿難受教而聽。
^m36d佛言：「阿難！或有一非少色是神施設而施設，亦非無量色是神施設而施設，亦非少無色是神施設而施設，亦非無量無色是神施設而施設。
^n38^m37a阿難！若有一非少色是神施設而施設者，彼非今少色是神施設而施設，身壞命終，亦不如是說、亦不如是見。
有神若離少色時，亦不如是如是思，亦不作如是念。
阿難！如是有一非少色是神施設而施設，如是有一非少色是神不見著而著。
^n39^m37b阿難！若復有一非無量色是神施設而施設者，彼非今無量色是神施設而施設，身壞命終，亦不如是說、亦不如是見。
有神若離無量色時，亦不如是如是思，亦不作如是念。
阿難！如是有一非無量色是神施設而施設，如是有一非無量色是神不見著而著。
^n40^m37c阿難！若復有一非少無色是神施設而施設者，彼非今少無色是神施設而施設，身壞命終，亦不如是說、亦不如是見。
有神若離少無色時，亦不如是如是思，亦不作如是念。
阿難！如是有一非少無色是神施設而施設，如是有一非少無色是神不見著而著。
^n41^m37d阿難！若復有一非無量無色是神施設而施設者，彼非今無量無色是神施設而施設，身壞命終，亦不如是說、亦不如是見。
有神若離無量無色時，亦不如是如是思，亦不作如是念。
阿難！如是有一非無量無色是神施設而施設，如是有一非無量無色是神不見著而著。
阿難！是謂有一無神施設而施設也。
^n42^m38復次，阿難！有七識住及二處。
^m39云何七識住？
^m40a有色眾生若干身、若干想，謂人及欲天，是謂第一識住。
^m40b復次，阿難！有色眾生若干身、一想，謂梵天初生不夭壽，是謂第二識住。
^m40c復次，阿難！有色眾生一身、若干想，謂晃昱天，是謂第三識住。
^n43^m40d復次，阿難！有色眾生一身、一想，謂遍淨天，是謂第四識住。
^m40e復次，阿難！有無色眾生度一切色想，滅有對想，不念若干想，無量空處，是空處成就遊，謂無量空處天，是謂第五識住。
^m40f復次，阿難！有無色眾生度一切無量空處，無量識處，是識處成就遊，謂無量識處天，是謂第六識住。
^n44^m40g復次，阿難！有無色眾生度一切無量識處，無所有處，是無所有處成就遊，謂無所有處天，是謂第七識住。
^m41阿難！云何有二處？
^m42a有色眾生無想無覺，謂無想天，是謂第一處。
^m42b復次，阿難！有無色眾生度一切無所有處，非有想非無想處，是非有想非無想處成就遊，謂非有想非無想處天，是謂第二處。
^n45^m43a阿難！第一識住者，有色眾生若干身、若干想，謂人及欲天。
若有比丘知彼識住、知識住集，知滅、知味、知患、知出要如真，阿難！
此比丘寧可樂彼識住，計著住彼識住耶？」
^m43b答曰：「不也。」
^n46^m44a「阿難！第二識住者，有色眾生若干身、一想，謂梵天初生不夭壽。
若有比丘知彼識住、知識住集，知滅、知味、知患、知出要如真，阿難！
此比丘寧可樂彼識住，計著住彼識住耶？」
^m44b答曰：「不也。」
^n47^m45a「阿難！第三識住者，有色眾生一身、若干想，謂晃昱天。
若有比丘知彼識住、知識住習，知滅、知味、知患、知出要如真，阿難！
此比丘寧可樂彼識住，計著住彼識住耶？」
^m45b答曰：「不也。」
^n48^m46a「阿難！第四識住者，有色眾生一身、一想，謂遍淨天。
若有比丘知彼識住、知識住集，知滅、知味、知患、知出要如真，阿難！
此比丘寧可樂彼識住，計著住彼識住耶？」
^m46b答曰：「不也。」
^n49^m47a「阿難！第五識住者，無色眾生度一切色想，滅有對想，不念若干想，無量空處，是空處成就遊，謂無量空處天。
若有比丘知彼識住、知識住集，知滅、知味、知患、知出要如真，阿難！
此比丘寧可樂彼識住，計著住彼識住耶？」
^m47b答曰：「不也。」
^n50^m48a「阿難！第六識住者，無色眾生度一切無量空處，無量識處，是識處成就遊，謂無量識處天。
若有比丘知彼識住、知識住集，知滅、知味、知患、知出要如真，阿難！
此比丘寧可樂彼識住，計著住彼識住耶？」
^m48b答曰：「不也。」
^n51^m49a「阿難！第七識住者，無色眾生度一切無量識處，無所有處，是無所有處成就遊，謂無所有處天。
若有比丘知彼識住、知識住集，知滅、知味、知患、知出要如真，阿難！
此比丘寧可樂彼識住，計著住彼識住耶？」
^m49b答曰：「不也。」
^n52^m50a「阿難！第一處者，有色眾生無想無覺，謂無想天，若有比丘知彼處、知彼處集，知滅、知味、知患、知出要如真，阿難！
此比丘寧可樂彼處，計著住彼處耶？」
^m50b答曰：「不也。」
^n53^m51a「阿難！第二處者，無色眾生度一切無所有處，非有想非無想處，是非有想非無想處成就遊，謂非有想非無想處天。
若有比丘知彼處、知彼處集，知滅、知味、知患、知出要如真，阿難！
此比丘寧可樂彼處，計著住彼處耶？」
^m51b答曰：「不也。」
^n54^m52「阿難！若有比丘彼七識住及二處知如真，心不染著，得解脫者，是謂比丘阿羅訶，名慧解脫。
^m53復次，阿難！有八解脫。云何為八？
^m54a色觀色，是謂第一解脫。
^m54b復次，內無色想外觀色，是謂第二解脫。
^n55^m54c復次，淨解脫身作證成就遊，是謂第三解脫。
^m54d復次，度一切色想，滅有對想，不念若干想，無量空處，是無量空處成就遊，是謂第四解脫。
^m54e復次，度一切無量空處，無量識處，是無量識處成就遊，是謂第五解脫。
^m54f復次，度一切無量識處，無所有處，是無所有處成就遊，是謂第六解脫。
^n56^m54g復次，度一切無所有處，非有想非無想處，是非有想非無想處成就遊，是謂第七解脫。
^m54h復次，度一切非有想非無想處想，知滅解脫，身作證成就遊，及慧觀諸漏盡知，是謂第八解脫。
^m55阿難！若有比丘彼七識住及二處知如真，心不染著，得解脫，及此八解脫，順逆身作證成就遊，亦慧觀諸漏盡者，是謂比丘阿羅訶，名俱解脫。」
^n57^m56佛說如是，尊者阿難及諸比丘聞佛所說，歡喜奉行。
^ck98
（九八）念處經^n1^m1我聞如是：
^m2一時，佛遊拘樓瘦，在劍磨瑟曇拘樓都邑。
^m3爾時，世尊告諸比丘：
「有一道淨眾生，度憂畏，滅苦惱，斷啼哭，得正法，謂四念處。
^m4a若有過去諸如來、無所著、等正覺悉斷五蓋、心穢、慧羸，立心正住於四念處，修七覺支，得覺無上正盡之覺。
^n2^m4b若有未來諸如來、無所著、等正覺悉斷五蓋、心穢、慧羸，立心正住於四念處，修七覺支，得覺無上正盡之覺。
^m4c我今現在如來、無所著、等正覺，我亦斷五蓋、心穢、慧羸，立心正住於四念處，修七覺支，得覺無上正盡之覺。
^n3^m5云何為四？
觀身如身念處，觀覺如覺念處，觀心如心念處，觀法如法念處。
^m6云何觀身如身念處？
^m7a比丘者，行則知行，住則知住，坐則知坐，臥則知臥，眠則知眠，寤則知寤，眠寤則知眠寤。
^n4^m7b如是比丘觀內身如身，觀外身如身，立念在身，有知有見，有明有達，是謂比丘觀身如身。
^m8a復次，比丘觀身如身。
比丘者，正知出入，善觀分別，屈伸低仰，儀容庠序，善著僧伽梨及諸衣鉢，行住坐臥、眠寤、語默皆正知之。
^n5^m8b如是比丘觀內身如身，觀外身如身，立念在身，有知有見，有明有達，是謂比丘觀身如身。
^m9a復次，比丘觀身如身。
比丘者，生惡不善念，以善法念治斷滅止。
猶木工師、木工弟子，彼持墨繩，用絣於木，則以利斧斫治令直。
如是比丘生惡不善念，以善法念治斷滅止。
^n6^m9b如是比丘觀內身如身，觀外身如身，立念在身，有知有見，有明有達，是謂比丘觀身如身。
^m10a復次，比丘觀身如身。
比丘者，齒齒相著，舌逼上齶，以心治心，治斷滅止。
猶二力士捉一羸人，處處旋捉，自在打鍛。
如是比丘齒齒相著，舌逼上齶，以心治心，治斷滅止。
^n7^m10b如是比丘觀內身如身，觀外身如身，立念在身，有知有見，有明有達，是謂比丘觀身如身。
^m11a復次，比丘觀身如身。
比丘者，念入息即知念入息，念出息即知念出息，入息長即知入息長，出息長即知出息長，入息短即知入息短，出息短即知出息短，學一切身息入，學一切身息出，學止身行息入，學止口行息出。
^n8^m11b如是比丘觀內身如身，觀外身如身，立念在身，有知有見，有明有達，是謂比丘觀身如身。
^m12a復次，比丘觀身如身。
比丘者，離生喜樂，漬身潤澤，普遍充滿於此身中，離生喜樂無處不遍。
猶工浴人，器盛澡豆，水和成摶，水漬潤澤，普遍充滿無處不周。
如是比丘離生喜樂，漬身潤澤，普遍充滿於此身中，離生喜樂無處不遍。
^n9^m12b如是比丘觀內身如身，觀外身如身，立念在身，有知有見，有明有達，是謂比丘觀身如身。
^m13a復次，比丘觀身如身。
比丘者，定生喜樂，漬身潤澤，普遍充滿於此身中，定生喜樂無處不遍。
猶如山泉，清淨不濁，充滿流溢，四方水來，無緣得入，即彼泉底，水自涌出，流溢於外，漬山潤澤，普遍充滿無處不周。
如是比丘定生喜樂，漬身潤澤，普遍充滿於此身中，定生喜樂無處不遍。
^n10^m13b如是比丘觀內身如身，觀外身如身，立念在身，有知有見，有明有達，是謂比丘觀身如身。
^m14a復次，比丘觀身如身。
比丘者，無喜生樂，漬身潤澤，普遍充滿於此身中，無喜生樂無處不遍。
猶青蓮華，紅、赤、白蓮，水生水長，在於水底，彼根莖華葉悉漬潤澤，普遍充滿無處不周。
如是比丘無喜生樂，漬身潤澤，普遍充滿於此身中，無喜生樂無處不遍。
^n11^m14b如是比丘觀內身如身，觀外身如身，立念在身，有知有見，有明有達，是謂比丘觀身如身。
^m15a復次，比丘觀身如身。
比丘者，於此身中，以清淨心意解遍滿成就遊，於此身中，以清淨心無處不遍。
猶有一人，被七肘衣或八肘衣，從頭至足，於其身體無處不覆。
如是比丘於此身中，以清淨心無處不遍。
^n12^m15b如是比丘觀內身如身，觀外身如身，立念在身，有知有見，有明有達，是謂比丘觀身如身。
^m16a復次，比丘觀身如身。
比丘者，念光明想，善受善持，善憶所念，如前後亦然，如後前亦然，如晝夜亦然，如夜晝亦然，如下上亦然，如上下亦然，如是不顛倒，心無有纏，修光明心，心終不為闇之所覆。
^n13^m16b如是比丘觀內身如身，觀外身如身，立念在身，有知有見，有明有達，是謂比丘觀身如身。
^m17a復次，比丘觀身如身。比丘者，善受觀相，善憶所念。
猶如有人，坐觀臥人，臥觀坐人。
如是比丘善受觀相，善憶所念。
^m17b如是比丘觀內身如身，觀外身如身，立念在身，有知有見，有明有達，是謂比丘觀身如身。
^n14^m18a復次，比丘觀身如身。
比丘者，此身隨住，隨其好惡，從頭至足，觀見種種不淨充滿：
我此身中有髮、髦、爪、齒、麁細薄膚、皮、肉、筋、骨、心、腎、肝、肺、大腸、小腸、脾、胃、摶糞、腦及腦根、淚、汗、涕、唾、膿、血、肪、髓、涎、痰、小便。
猶如器盛若干種子，有目之士，悉見分明，謂稻、粟種、蔓菁、芥子。
如是比丘此身隨住，隨其好惡，從頭至足，觀見種種不淨充滿：
我此身中有髮、髦、爪、齒、麁細薄膚、皮、肉、筋、骨、心、腎、肝、肺、大腸、小腸、脾、胃、摶糞、腦及腦根、淚、汗、涕、唾、膿、血、肪、髓、涎、痰、小便。
^n15^m18b如是比丘觀內身如身，觀外身如身，立念在身，有知有見，有明有達，是謂比丘觀身如身。
^m19a復次，比丘觀身如身。比丘者，觀身諸界：
我此身中有地界、水界、火界、風界、空界、識界；
猶如屠兒殺牛，剝皮布於地上，分作六段。
如是比丘觀身諸界：我此身中，地界、水界、火界、風界、空界、識界。
^n16^m19b如是比丘觀內身如身，觀外身如身，立念在身，有知有見，有明有達，是謂比丘觀身如身。
^m20a復次，比丘觀身如身。
比丘者，觀彼死屍，或一、二日……至六、七日，烏鵄所啄，犲狼所食，火燒埋地，悉腐爛壞，見已自比：
今我此身亦復如是，俱有此法，終不得離。
^n17^m20b如是比丘觀內身如身，觀外身如身，立念在身，有知有見，有明有達，是謂比丘觀身如身。
^m21a復次，比丘觀身如身。
比丘者，如本見息道骸骨青色，爛腐餘半，骨鎖在地，見已自比：
今我此身亦復如是，俱有此法，終不得離。
^n18^m21b如是比丘觀內身如身，觀外身如身，立念在身，有知有見，有明有達，是謂比丘觀身如身。
^m22a復次，比丘觀身如身。
比丘者，如本見息道，離皮肉血，唯筋相連，見已自比：
今我此身亦復如是，俱有此法，終不得離。
^m22b如是比丘觀內身如身，觀外身如身，立念在身，有知有見，有明有達，是謂比丘觀身如身。
^n19^m23a復次，比丘觀身如身。
比丘者，如本見息道骨節解散，散在諸方，足骨、膞骨、髀骨、髖骨、脊骨、肩骨、頸骨、髑髏骨，各在異處，見已自比：
今我此身亦復如是，俱有此法，終不得離。
^n20^m23b如是比丘觀內身如身，觀外身如身，立念在身，有知有見，有明有達，是謂比丘觀身如身。
^m24a復次，比丘觀身如身。
比丘者，如本見息道骨白如螺，青猶鴿色，赤若血塗，腐壞碎粖，見已自比：
今我此身亦復如是，俱有此法，終不得離。
^n21^m24b如是比丘觀內身如身，觀外身如身，立念在身，有知有見，有明有達，是謂比丘觀身如身。
^m25若比丘、比丘尼，如是少少觀身如身者，是謂觀身如身念處。
^m26云何觀覺如覺念處？
^m27a比丘者，覺樂覺時，便知覺樂覺；
覺苦覺時，便知覺苦覺；
覺不苦不樂覺時，便知覺不苦不樂覺；
覺樂身、苦身、不苦不樂身；
樂心、苦心、不苦不樂心；
樂食、苦食、不苦不樂食；
樂無食、苦無食、不苦不樂無食；
樂欲、苦欲、不苦不樂欲；
樂無欲覺、苦無欲覺、不苦不樂無欲覺時，便知覺不苦不樂無欲覺。
^n22^m27b如是比丘觀內覺如覺，觀外覺如覺，立念在覺，有知有見，有明有達，是謂比丘觀覺如覺。
^m28若比丘、比丘尼，如是少少觀覺如覺者，是謂觀覺如覺念處。
^m29云何觀心如心念處？
^m30a比丘者，有欲心知有欲心如真，無欲心知無欲心如真；
有恚無恚、有癡無癡、有穢汙無穢汙；
有合有散、有下有高、有小有大、修不修、定不定；
有不解脫心知不解脫心如真，有解脫心知解脫心如真。
^n23^m30b如是比丘觀內心如心，觀外心如心，立念在心，有知有見，有明有達，是謂比丘觀心如心。
^m31若有比丘、比丘尼如是少少觀心如心者，是謂觀心如心念處。
^m32云何觀法如法念處？
^m33a眼緣色生內結。
比丘者，內實有結知內有結如真，內實無結知內無結如真，若未生內結而生者知如真，若已生內結滅不復生者知如真。
如是耳、鼻、舌、身、意緣法生內結。
比丘者，內實有結知內有結如真，內實無結知內無結如真，若未生內結而生者知如真，若已生內結滅不復生者知如真。
^n24^m33b如是比丘觀內法如法，觀外法如法，立念在法，有知有見，有明有達，是謂比丘觀法如法，謂內六處。
^m34a復次，比丘觀法如法。
比丘者，內實有欲知有欲如真，內實無欲知無欲如真，若未生欲而生者知如真，若已生欲滅不復生者知如真。
如是瞋恚、睡眠、掉悔、內實有疑知有疑如真，內實無疑知無疑如真，若未生疑而生者知如真，若已生疑滅不復生者知如真。
^n25^m34b如是比丘觀內法如法，觀外法如法，立念在法，有知有見，有明有達，是謂比丘觀法如法，謂五蓋也。
^m35a復次，比丘觀法如法。
比丘者，內實有念覺支知有念覺支如真，內實無念覺支知無念覺支如真，若未生念覺支而生者知如真，若已生念覺支便住不忘而不衰退，轉修增廣者知如真。
如是擇法、精進、喜、息、定，比丘者，內實有捨覺支知有捨覺支如真，內實無捨覺支知無捨覺支如真，若未生捨覺支而生者知如真，若已生捨覺支便住不忘而不衰退，轉修增廣者知如真。
^n26^m35b如是比丘觀內法如法，觀外法如法，立念在法，有知有見，有明有達，是謂比丘觀法如法，謂七覺支。
^m36若有比丘、比丘尼如是少少觀法如法者，是謂觀法如法念處。
^m37a若有比丘、比丘尼七年立心正住四念處者，彼必得二果：
或現法得究竟智，或有餘得阿那含。
^n27^m37b置七年，六五四三二一年。
若有比丘、比丘尼七月立心正住四念處者，彼必得二果，或現法得究竟智，或有餘得阿那含。
^m37c置七月，六五四三二一月。
若有比丘、比丘尼七日七夜立心正住四念處者，彼必得二果，或現法得究竟智，或有餘得阿那含。
^n28^m38置七日七夜，六五四三二，置一日一夜。
若有比丘、比丘尼少少須臾頃立心正住四念處者，彼朝行如是，暮必得昇進；
暮行如是，朝必得昇進。」
^m39佛說如是，彼諸比丘聞佛所說，歡喜奉行。
^ck99
（九九）苦陰經（上）^n1^m1我聞如是：
^m2一時，佛遊舍衛國，在勝林給孤獨園。
^m3爾時，諸比丘於中食後，少有所為，集坐講堂。
^m4於是眾多異學，中後仿佯往詣諸比丘所，共相問訊，卻坐一面，語諸比丘：
「諸賢！沙門瞿曇施設知斷欲，施設知斷色，施設知斷覺。
諸賢！我等亦施設知斷欲，施設知斷色，施設知斷覺。
沙門瞿曇及我等此三知三斷，為有何勝、有何差別？」
^n2^m5於是，諸比丘聞彼眾多異學所說，不是亦不非，默然起去，並作是念：
如此所說，我等當從世尊得知。
便詣佛所，稽首作禮，卻坐一面，謂與眾多異學所可共論，盡向佛說。
^n3^m6彼時，世尊告諸比丘：「汝等即時應如是問眾多異學：
『諸賢！云何欲味？云何欲患？
云何欲出要？云何色味？云何色患？
云何色出要？云何覺味？云何覺患？云何覺出要？』
諸比丘！若汝等作如是問者，彼等聞已，便更互相難說外餘事，瞋諍轉增，必從座起，默然而退。
所以者何？我不見此世，天及魔、梵、沙門、梵志、一切餘眾，能知此義而發遣者，唯有如來、如來弟子或從此聞。」
^n4^m7a佛言：「云何欲味？謂因五欲功德，生樂生喜，極是欲味，無復過是，所患甚多。
^m7b云何欲患？族姓子者，隨其伎術以自存活，或作田業、或行治生、或以學書、或明算術、或知工數、或巧刻印、或作文章、或造手筆、或曉經書、或作勇將、或奉事王。
彼寒時則寒，熱時則熱，飢渴、疲勞、蚊虻所蜇，作如是業，求圖錢財。
彼族姓子如是方便，作如是行，作如是求，若不得錢財者，便生憂苦、愁慼、懊惱，心則生癡，作如是說：
『唐作唐苦！所求無果。』
彼族姓子如是方便作如是行，作如是求，若得錢財者，彼便愛惜，守護密藏。
所以者何？『我此財物，莫令王奪、賊劫、火燒、腐壞、亡失，出財無利，或作諸業，而不成就。』
彼作如是守護密藏，若有王奪、賊劫、火燒、腐壞、亡失，便生憂苦、愁慼、懊惱，心則生癡，作如是說：
『若有長夜所可愛念者，彼則亡失。』
是謂現法苦陰，因欲緣欲，以欲為本。
○復次，眾生因欲緣欲，以欲為本故，母共子諍，子共母諍，父子、兄弟、姊妹、親族展轉共諍。
彼既如是共鬪諍已，母說子惡，子說母惡，父子、兄弟、姊妹、親族更相說惡，況復他人，是謂現法苦陰，因欲緣欲，以欲為本。
○復次，眾生因欲緣欲，以欲為本故，王王共諍，梵志梵志共諍，居士居士共諍，民民共諍，國國共諍。
彼因鬪諍共相憎故，以種種器仗，轉相加害，或以拳扠石擲，或以杖打刀斫。
彼當鬪時，或死、或怖，受極重苦，是謂現法苦陰，因欲緣欲，以欲為本。
○復次，眾生因欲緣欲，以欲為本故，著鎧被袍，持矟弓箭，或執刀楯入在軍陣。
或以象鬪，或馬、或車，或以步軍，或以男女鬪。
彼當鬪時，或死、或怖，受極重苦，是謂現法苦陰，因欲緣欲，以欲為本。
○復次，眾生因欲緣欲，以欲為本故，著鎧被袍，持矟弓箭，或執刀楯往奪他國，攻城破塢，共相格戰，打鼓吹角，高聲喚呼。
或以槌打，或以鉾戟，或以利輪，或以箭射，或亂下石，或以大弩，或以融銅珠子灑之。
彼當鬪時，或死、或怖，受極重苦，是謂現法苦陰，因欲緣欲，以欲為本。
○復次，眾生因欲緣欲，以欲為本故，著鎧被袍，持矟弓箭，或執刀楯入村、入邑、入國、入城，穿牆發藏，劫奪財物，斷截王路。
或至他巷，壞村、害邑、滅國、破城。
於中或為王人所捉，種種拷治：
截手、截足或截手足，截耳、截鼻或截耳鼻，或臠臠割，拔鬚、拔髮或拔鬚髮，或著檻中衣裹火燒，或以沙壅草纏火〔炳〕，或內鐵驢腹中，或著鐵豬口中，或置鐵虎口中燒，或安銅釜中，或著鐵釜中煮，或段段截，或利叉刺，或鐵鉤鉤，或臥鐵床以沸油澆，或坐鐵臼以鐵杵擣，或龍蛇蜇，或以鞭鞭，或以杖撾，或以棒打，或生貫高標上，或梟其首。
彼在其中，或死或怖，受極重苦，是謂現法苦陰，因欲緣欲，以欲為本。
○復次，眾生因欲緣欲，以欲為本故，行身惡行，行口、意惡行。
彼於後時，疾病著床，或坐、臥地，以苦逼身，身受極重，苦不可愛樂。
彼若有身惡行，口、意惡行，彼臨終時在前覆障，猶日將沒大山崗側，影障覆地。
如是，彼若有身惡行，口、意惡行，在前覆障，彼作是念：
我本惡行，在前覆我；我本不作福業，多作惡業。
若使有人作惡凶暴唯為罪，不作福、不行善，無所畏、無所依、無所歸，隨生處者，我必生彼。
從是有悔，悔者不善死，無福命終，是謂現法苦陰，因欲緣欲，以欲為本。
○復次，眾生因欲緣欲，以欲為本故，行身惡行，行口、意惡行。
彼因身、口、意惡行故，因此、緣此，身壞命終，必至惡處，生地獄中，是謂後世苦陰，因欲緣欲，以欲為本。
是謂欲患。
^n5^m7c云何欲出要？
若斷除欲，捨離於欲，滅欲欲盡，度欲出要，是謂欲出要。
若有沙門、梵志，欲味、欲患、欲出要不知如真者，彼終不能自斷其欲，況復能斷於他欲耶？
若有沙門、梵志，欲味、欲患、欲出要知如真者，彼既自能除，亦能斷他欲。
^n6^m8a云何色味？
若剎利女、梵志、居士、工師女，年十四五，彼於爾時，美色最妙。
若因彼美色、緣彼美色故，生樂生喜，極是色味無復過是，所患甚多。
^m8b云何色患？若見彼姝而於後時極大衰老，頭白齒落，背僂腳戾，拄杖而行，盛壯日衰，壽命垂盡，身體震動，諸根毀熟，於汝等意云何？
若本有美色，彼滅生患耶？答曰：『如是。』
○復次，若見彼姝疾病著床，或坐、臥地，以苦逼身，受極重苦，於汝等意云何？
若本有美色，彼滅生患耶？答曰：『如是。』
○復次，若見彼姝死，或一二日至六七日，烏鵄所啄，犲狼所食，火燒埋地，悉爛腐壞，於汝等意云何？
若本有美色，彼滅生患耶？答曰：『如是。』
○復次，若見彼姝息道，骸骨青色爛腐，餘半骨卽在地，於汝等意云何？
若本有美色，彼滅生患耶？答曰：『如是。』
○復次，若見彼姝息道，離皮肉血，唯筋相連，於汝等意云何？
若本有美色，彼滅生患耶？答曰：『如是。』
○復次，若見彼姝息道，骨節解散，散在諸方，足骨、𨄔骨、髀骨、髖骨、脊骨、肩骨、頸骨、髑髏骨各在異處，於汝等意云何？
若本有美色，彼滅生患耶？答曰：『如是。』
○復次，若見彼姝息道，骨白如螺，青猶鴿色，赤若血塗，腐壞碎末，於汝等意云何？
若本有美色，彼滅生患耶？答曰：『如是。』
是謂色患。
^n7^m8c云何色出要？
若斷除色，捨離於色，滅色色盡，度色出要，是謂色出要。
若有沙門、梵志，色味、色患、色出要不知如真者，彼終不能自斷其色，況復能斷於他色耶？
若有沙門、梵志，色味、色患、色出要知如真者，彼既自能除，亦能斷他色。
^n8^m9a云何覺味？
比丘者，離欲、離惡不善之法，至得第四禪成就遊。
彼於爾時不念自害，亦不念害他，若不念害者，是謂覺樂味。
所以者何？不念害者，成就是樂，是謂覺味。
^n9^m9b云何覺患？
覺者是無常法、苦法、滅法，是謂覺患。
^m9c云何覺出要？
若斷除覺，捨離於覺，滅覺覺盡，度覺出要，是謂覺出要。
若有沙門、梵志，覺味、覺患、覺出要不知如真者，彼終不能自斷其覺，況復能斷於他覺耶？
若有沙門、梵志，覺味、覺患、覺出要知如真者，彼既自能除，亦能斷他覺。」
^n10^m10佛說如是，彼諸比丘聞佛所說，歡喜奉行。
^ck100
（一○○）苦陰經（下）^n1^m1我聞如是：
^m2一時，佛遊釋羈瘦，在加維羅衛尼拘類園。
^m3爾時，釋摩訶男中後仿佯往詣佛所，稽首佛足，卻坐一面，白曰：
「世尊！我如是知世尊法，令我心中得滅三穢：
染心穢、恚心穢、癡心穢。
世尊！我如是知此法，然我心中復生染法、恚法、癡法，世尊！我作是念：
我有何法不滅，令我心中復生染法、恚法、癡法耶？」
^n2^m4世尊告曰：「摩訶男！汝有一法不滅，謂汝住在家，不至信、捨家、無家、學道。
摩訶男！若汝滅此一法者，汝必不住在家，必至信、捨家、無家、學道。
汝因一法不滅故，住在家，不至信、捨家、無家、學道。」
^n3^m5於是，釋摩訶男卽從座起，偏袒著衣，叉手向佛，白世尊曰：
「唯願世尊為我說法！令我心淨，除疑得道！」
^m6世尊告曰：「摩訶男！有五欲功德可愛、可念、歡喜，欲相應而使人樂，云何為五？
謂眼知色、耳知聲、鼻知香、舌知味、身知觸，由此令王及王眷屬得安樂歡喜。
摩訶男！極是欲味無復過是，所患甚多。
^n4^m7a摩訶男！云何欲患？摩訶男！族姓子者，隨其技術，以自存活，或作田業、或行治生、或以學書、或明算術、或知工數、或巧刻印、或作文章、或造手筆、或曉經書、或作勇將、或奉事王。
彼寒時則寒，熱時則熱，飢渴、疲勞、蚊虻所蜇，作如是業，求圖錢財。
摩訶男！此族姓子如是方便作如是行，作如是求，若不得錢財者，便生憂苦、愁慼、懊惱，心則生癡，作如是說：
『唐作唐苦！所求無果。』
摩訶男！彼族姓子如是方便作如是行，作如是求，若得錢財者，彼便愛惜守護密藏，所以者何？
『我此財物莫令王奪、賊劫、火燒、腐壞、亡失，出財無利，或作諸業，而不成就。』
彼作如是守護密藏，若使王奪、賊劫、火燒、腐壞、亡失，彼便生憂苦、愁慼、懊惱，心則生癡，作如是說：
『若有長夜所可愛念者，彼則亡失。』
摩訶男！如是現法苦陰，因欲緣欲，以欲為本。
^n5^m7b摩訶男！復次，眾生因欲緣欲，以欲為本故，母共子諍，子共母諍，父子、兄弟、姊妹、親族展轉共諍，彼既如是共鬪諍已，母說子惡，子說母惡，父子、兄弟、姊妹、親族更相說惡，況復他人。
摩訶男！是謂現法苦陰，因欲緣欲，以欲為本。
^n6^m7c摩訶男！復次，眾生因欲緣欲，以欲為本故，王王共諍，梵志梵志共諍，居士居士共諍，民民共諍，國國共諍，彼因鬪諍共相憎故，以種種器仗，轉相加害，或以拳扠石擲，或以杖打刀斫。
彼當鬪時，或死、或怖，受極重苦。
摩訶男！是謂現法苦陰，因欲緣欲，以欲為本。
^n7^m7d摩訶男！復次，眾生因欲緣欲，以欲為本故，著鎧被袍，持矟弓箭，或執刀楯入在軍陣，或以象鬪，或馬、或車，或以步軍，或以男女鬪。
彼當鬪時，或死、或怖，受極重苦。
摩訶男！是謂現法苦陰，因欲緣欲，以欲為本。
^n8^m7e摩訶男！復次，眾生因欲緣欲，以欲為本故，著鎧被袍，持矟弓箭，或執刀楯往奪他國，攻城破塢，共相格戰，打鼓吹角，高聲喚呼。
或以槌打，或以鉾戟，或以利輪，或以箭射，或亂下石，或以大弩，或以融銅珠子灑之。
彼當鬪時，或死、或怖，受極重苦。
摩訶男！是謂現法苦陰，因欲緣欲，以欲為本。
^n9^m7f摩訶男！復次，眾生因欲緣欲，以欲為本故，著鎧被袍，持矟弓箭，或執刀楯入村、入邑、入國、入城，穿牆發藏，劫奪財物，斷截王路。
或至他巷，壞村、害邑、滅國、破城。
於中或為王人所捉，種種拷治：
截手、截足或截手足，截耳、截鼻或截耳鼻，或臠臠割，拔鬚、拔髮或拔鬚髮，或著檻中衣裹火燒，或以沙壅草纏火〔炳〕，或內鐵驢腹中，或著鐵豬口中，或置鐵虎口中燒，或安銅釜中，或著鐵釜中煮，或段段截，或利叉刺，或鐵鉤鉤，或臥鐵床以沸油澆，或坐鐵臼以鐵杵擣，或龍蛇蜇，或以鞭鞭，或以杖撾，或以棒打，或生貫高標上，或梟其首。
彼在其中，或死、或怖，受極重苦。
摩訶男！是謂現法苦陰，因欲緣欲，以欲為本。
^n10^m7g摩訶男！復次，眾生因欲緣欲，以欲為本故，行身惡行，行口、意惡行，彼於後時疾病著床，或坐、臥地，以苦逼身，受極重苦，不可愛樂。
彼若有身惡行，口、意惡行，彼臨終時在前覆障，猶日將沒大山崗側，影障覆地。
如是，彼若有身惡行，口、意惡行，在前覆障，彼作是念：
我本惡行在前覆我，我本不作福業，多作惡業，若使有人作惡兇暴唯為罪，不作福、不行善，無所畏、無所依、無所歸，隨生處者，我必生彼。
從是有悔，悔者不善死，無福命終。
摩訶男！是謂現法苦陰，因欲緣欲，以欲為本。
^n11^m7h摩訶男！復次，眾生因欲緣欲，以欲為本故，行身惡行，行口、意惡行，彼因身、口、意惡行故，因此、緣此，身壞命終，必至惡處，生地獄中。
摩訶男！是謂後世苦陰，因欲緣欲，以欲為本。
^n12^m8摩訶男！是故當知欲一向無樂，無量苦患，多聞聖弟子不見如真者，彼為欲所覆，不得捨樂及無上息。
摩訶男！如是彼多聞聖弟子因欲退轉。
摩訶男！我知欲無樂，無量苦患，我知如真已，摩訶男！
不為欲所覆，亦不為惡所纏，便得捨樂及無上息。
摩訶男！是故我不因欲退轉。
^n13^m9摩訶男！一時，我遊王舍城，住鞞哆邏山仙人七葉屋。
摩訶男！我於晡時，從宴坐起，往至廣山，則於彼中見眾多尼揵，行不坐行，常立不坐，受極重苦。
^m10a我往問曰：『諸尼揵！汝等何故行此不坐行，常立不坐，受如是苦。』
彼如是說：『瞿曇！我有尊師尼揵，名曰親子，彼則教我作如是說：
諸尼揵等！汝若宿命有不善業，因此苦行故，必當得盡。
若今身妙行護，口、意妙行護，因緣此故，不復作惡不善之業。』
^n14^m10b摩訶男！我復問曰：『諸尼揵！汝等信尊師無有疑耶？』
彼復答我：『如是，瞿曇！我等信尊師無有疑惑。』
^m10c摩訶男！我復問曰：『尼揵！若爾者，汝等尊師尼揵本重作惡不善之業，彼本作尼揵死，今生人間出家作尼揵，行不坐行，常立不坐，受如是苦，如汝等輩及弟子也。』
彼復語我曰：『瞿曇！樂不因樂要因苦得，如頻鞞娑羅王樂，沙門瞿曇不如也。』
^n15^m10d我復語曰：『汝等癡狂，所說無義，所以者何？
汝等不善，無所曉了，而不知時，謂汝作是說：
如頻鞞娑羅王樂，沙門瞿曇不如也。
尼揵！汝等本應如是問：
誰樂勝，為頻鞞娑羅王，為沙門瞿曇耶？尼揵！
若我如是說我樂勝，頻鞞娑羅王不如者，尼揵！汝等可得作是語：
如頻鞞娑羅王樂，沙門瞿曇不如也。』
彼諸尼揵卽如是說：『瞿曇！
我等今問沙門瞿曇，誰樂勝，為頻鞞娑羅王，為沙門瞿曇耶？』
^n16^m10e我復語曰：『尼揵！我今問汝，隨所解答。
諸尼揵等，於意云何？頻鞞娑羅王可得如意靜默無言，因是七日七夜得歡喜快樂耶？』
尼揵答曰：『不也，瞿曇！』
『六五四三二，一日一夜得歡喜快樂耶？』
尼揵答曰：『不也，瞿曇！』
^n17^m10f復問曰：『尼揵！我可得如意靜默無言，因是一日一夜得歡喜快樂耶？』
尼揵答曰：『如是，瞿曇！』
『二三四五六，七日七夜得歡喜快樂耶？』
尼揵答曰：『如是，瞿曇！』
^m10g我復問曰：『諸尼揵等！
於意云何？誰樂勝，為頻鞞娑羅王，為是我耶？』
尼揵答曰：『瞿曇！如我等受解沙門瞿曇所說，瞿曇樂勝，頻鞞娑羅王不如也。』
^n18^m11摩訶男！因此故知，欲無樂有，無量苦患。
若多聞聖弟子不見如真者，彼為欲所覆，惡、不善所纏，不得捨樂及無上息。
摩訶男！如是彼多聞聖弟子為欲退轉。
摩訶男！我知欲無樂，有無量苦患，我知如真已，不為欲所覆，亦不為惡不善法所纏，便得捨樂及無上息。
摩訶男！是故我不為欲退轉。」
^n19^m12佛說如是，釋摩訶男及諸比丘聞佛所說，歡喜奉行。
^ck101
（一○一）增上心經^n1^m1我聞如是：
^m2一時，佛遊舍衛國，在勝林給孤獨園。
^m3爾時，世尊告諸比丘：「若比丘欲得增上心者，當以數數念於五相，數念五相已，生不善念，卽便得滅；
惡念滅已，心便常住，在內止息，一意得定。云何為五？
^m4a比丘者，念相善相應，若生不善念者，彼因此相復更念異相善相應，令不生惡不善之念；
彼因此相更念異相善相應已，生不善念，卽便得滅；
惡念滅已，心便常住，在內止息，一意得定。
猶木工師、木工弟子，彼持墨繩，用絣於木，則以利斧，斫治令直。
如是，比丘！因此相復更念異相善相應，令不生惡不善之念；
彼因此相更念異相善相應已，生不善念，卽便得滅；
惡念滅已，心便常住，在內止息，一意得定。
若比丘欲得增上心者，當以數數念此第一相，念此相已，生不善念，卽便得滅；
惡念滅已，心便常住，在內止息，一意得定。
^n2^m4b復次，比丘！念相善相應，若生不善念者，彼觀此念惡有災患，此念不善，此念是惡，此念智者所惡，此念若滿具者，則不得通、不得覺道、不得涅槃，令生惡不善念故。
彼如是觀惡已，生不善念，卽便得滅；
惡念滅已，心便常住，在內止息，一意得定。
猶人年少，端正可愛，沐浴澡洗，著明淨衣，以香塗身，修治鬚髮，極令淨潔，或以死蛇、死狗、死人餘半青色，膖脹臭爛，不淨流出，繫著彼頸，彼便惡穢，不喜不樂。
如是，比丘！彼觀此念，惡有災患，此念不善，此念是惡，此念智者所惡，此念若滿具者，則不得通、不得覺道、不得涅槃，令生惡不善念故。
彼如是觀惡已，生不善念，卽便得滅；
惡念滅已，心便常住，在內止息，一意得定。
若比丘欲得增上心者，當以數數念此第二相；
念此相已，生不善念，卽便得滅；惡念滅已，心便常住，在內止息，一意得定。
^n3^m4c復次，比丘！念相善相應時，生不善念，觀念惡患時，復生不善念者，彼比丘不應念此念，令生惡不善念故。
彼不念此念已，生不善念，卽便得滅；
惡念滅已，心便常住，在內止息，一意得定。
猶有目人，色在光明，而不用見，彼或閉目，或身避去，於汝等意云何？
色在光明，彼人可得受色相耶？
答曰：『不也。』
如是，比丘不應念此念，令生惡不善念故。
彼不念此念已，生不善念，卽便得滅；
惡念滅已，心便常住，在內止息，一意得定。
若比丘欲得增上心者，當以數數念此第三相，念此相已，生不善念，卽便得滅；
惡念滅已，心便常住，在內止息，一意得定。
^n4^m4d復次，比丘！念相善相應時生不善念，觀念惡患時亦生不善念，不念念時復生不善念者，彼比丘為此念，當以思行漸減其念，令不生惡不善之念。
彼為此念，當以思行漸減念已，生不善念，卽便得滅；
惡念滅已，心便常住，在內止息，一意得定。
猶人行道，進路急速，彼作是念：
我何為速，我今寧可徐徐行耶？彼卽徐行。復作是念：
我何為徐行，寧可住耶？彼卽便住。復作是念：
我何為住，寧可坐耶？彼卽便坐。復作是念：
我何為坐，寧可臥耶？彼卽便臥。如是，彼人漸漸息身麁行。
當知比丘亦復如是。彼為此念，當以思行漸減其念，令不生惡不善之念；
彼為此念，當以思行漸減念已，生不善念，卽便得滅；
惡念滅已，心便常住，在內止息，一意得定。
若比丘欲得增上心者，當以數數念此第四相，念此相已，生不善念，卽便得滅；
惡念滅已，心便常住，在內止息，一意得定。
^n5^m4e復次，比丘！念相善相應時生不善念，觀念惡患時亦生不善念，不念念時亦生不善念，當以思行漸減念時復生不善念者，彼比丘應如是觀。
比丘者，因此念故，生不善念，彼比丘便齒齒相著，舌逼上齶，以心修心，受持降伏，令不生惡不善之念；
彼以心修心，受持降伏已，生不善念，卽便得滅；
惡念滅已，心便常住，在內止息，一意得定。
猶二力士捉一羸人，受持降伏。
如是，比丘！齒齒相著，舌逼上齶，以心修心，受持降伏，令不生惡不善之念；
彼以心修心，受持降伏已，生不善念，卽便得滅；
惡念滅已，心便常住，在內止息，一意得定。
若比丘欲得增上心者，當以數數念此第五相，念此相已，生不善念，卽便得滅；
惡念滅已，心便常住，在內止息，一意得定。
^n6^m5若比丘欲得增上心者，當以數數念此五相，數念五相已，生不善念，卽便得滅；
惡念滅已，心便常住，在內止息，一意得定。
若比丘念相善相應時不生惡念，觀念惡患時亦不生惡念，不念念時亦不生惡念，若以思行漸減念時亦不生惡念，以心修心、受持降伏時亦不生惡念者，便得自在。
欲念則念，不念則不念，若比丘欲念則念，不欲念則不念者，是謂比丘隨意諸念，自在諸念跡。」
^n7^m6佛說如是，彼諸比丘聞佛所說，歡喜奉行。
^ck102
（一○二） 念經^n1^m1我聞如是：
^m2一時，佛遊舍衛國，在勝林給孤獨園。
^m3爾時，世尊告諸比丘：「我本未覺無上正盡覺時，作如是念：
我寧可別諸念作二分，欲念、恚念、害念作一分，無欲念、無恚念、無害念復作一分。
^m4我於後時，便別諸念作二分，欲念、恚念、害念作一分，無欲念、無恚念、無害念復作一分，我如是行，在遠離獨住，心無放逸，修行精勤。
^n2^m5a生欲念，我即覺生欲念，自害、害他、二俱害滅，慧多煩勞不得涅槃；
覺自害、害他、二俱害滅，慧多煩勞不得涅槃，便速滅。
^m5b復生恚念、害念，我即覺生恚念、害念，自害、害他、二俱害滅，慧多煩勞不得涅槃；
覺自害、害他、二俱害滅，慧多煩勞不得涅槃，便速滅。
^n3^m6我生欲念不受斷除吐，生恚念、害念不受斷除吐，所以者何？
我見因此故，必生無量惡不善之法。
猶如春後月，以種田故，放牧地，則不廣。
牧牛兒放牛野澤，牛入他田，牧牛兒即執杖往遮，所以者何？
牧牛兒知因此故，必當有罵、有打、有縛、有過失也，是故牧牛兒執杖往遮。
我亦如是，生欲念不受斷除吐，生恚念、害念不受斷除吐，所以者何？
我見因此故，必生無量惡不善之法。
^n4^m7a比丘者，隨所思、隨所念，心便樂中。
若比丘多念欲念者，則捨無欲念，以多念欲念故，心便樂中。
若比丘多念恚念、害念者，則捨無恚念、無害念，以多念恚念、害念故，心便樂中。
如是，比丘不離欲念，不離恚念，不離害念者，則不能脫生、老、病、死、愁憂、啼哭，亦復不能離一切苦。
^n5^m7b我如是行，在遠離獨住，心無放逸，修行精勤。
生無欲念，我即覺生無欲念，不自害、不害他，亦不俱害，修慧不煩勞而得涅槃。
覺不自害、不害他，亦不俱害，修慧不煩勞而得涅槃，便速修習廣布。
復生無恚念、無害念，我即覺生無恚念、無害念，不自害、不害他，亦不俱害，修慧不煩勞而得涅槃。
覺不自害、不害他，亦不俱害，修慧不煩勞而得涅槃，便速修習廣布，我生無欲念、多思念，生無恚念、無害念、多思念。
^n6^m8我復作是念：多思念者，身定喜忘，則便損心，我寧可治內心，常住在內止息，一意得定，令不損心。
我於後時便治內心，常住在內止息，一意得定，而不損心。
我生無欲念已，復生念向法次法；
生無恚念、無害念已，復生念向法次法。
所以者何？我不見因此生無量惡不善之法。
猶如秋後月收一切穀訖，牧牛兒放牛野田時作是念：
我牛在群中。所以者何？
牧牛兒不見因此故當得罵詈，得打、得縛，有過失也。
是故彼作是念：我牛在群中。
我亦如是，生無欲念已，復生念向法次法；
生無恚念、無害念已，復生念向法次法。
所以者何？我不見因此生無量惡不善之法。
^n7^m9比丘者，隨所思、隨所念，心便樂中。
若比丘多念無欲念者，則捨欲念，以多念無欲念故，心便樂中。
若比丘多念無恚念、無害念者，則捨恚念、害念，以多念無恚念、無害念故，心便樂中。
彼覺、觀已息，內靜、一心，無覺、無觀，定生喜、樂，得第二禪成就遊。
彼離喜欲，捨無求遊，正念正智而身覺樂，謂聖所說、聖所捨、念、樂住、空，得第三禪成就遊。
彼樂滅、苦滅，喜、憂本已滅，不苦不樂、捨、念、清淨，得第四禪成就遊。
^n8^m10彼如是定，心清淨無穢、無煩，柔軟善住，得不動心，趣向漏盡通智作證，便知此苦如真，知此苦集，知此苦滅，知此苦滅道如真；
亦知此漏如真，知此漏集，知此漏滅，知此漏滅道如真。
彼如是知，如是見已，則欲漏心解脫，有漏、無明漏心解脫。解脫已便知解脫：
生已盡，梵行已立，所作已辦，不更受有，知如真。
此比丘離欲念、離恚念、離害念，則得解脫生、老、病、死、愁憂、啼哭，離一切苦。
猶如一無事處有大泉水，彼有羣鹿遊住其中。
有一人來，不為彼卽鹿求義及饒益、求安隱快樂，塞平正路，開一惡道，作大坑壍，使人守視，如是羣鹿一切死盡。
復有一人來，為彼卽鹿求義及饒益、求安隱快樂，開平正路，閉塞惡道，卻守視人，如是羣鹿普得安濟。
^n9^m11比丘！當知我說此喻，欲令知義，慧者聞喻，則解其趣，此說有義。
大泉水者，謂是五欲愛念歡樂，云何為五？
眼知色、耳知聲、鼻知香、舌知味、身知觸，大泉水者，當知是五欲也。
大羣鹿者，當知是沙門、梵志也。
有一人來，不為彼求義及饒益、求安隱快樂者，當知是魔波旬也。
塞平正路，開一惡道者，是三惡不善念：
欲念、恚念、害念也。
惡道者，當知是三惡不善念。
復更有惡道，謂八邪道，邪見乃至邪定是為八。
作大坑覩者，當知是無明也。
使人守者，當知是魔波旬眷屬也。
復有一人來，為彼求義及饒益、求安隱快樂者，當知是如來、無所著、等正覺也。
閉塞惡道，開平正路者，是三善念：
無欲念、無恚念、無害念也。
道者，當知是三善念。
復更有道，謂八正道，正見乃至正定是為八。
^n10^m12比丘！我為汝等開平正路，閉塞惡道，填平坑壍，除卻守人，如尊師所為弟子起大慈，哀憐念愍傷，求義及饒益，求安隱快樂者，我今已作。
汝等亦當復自作，至無事處山林樹下空安靜處，宴坐思惟，勿得放逸，勤加精進，無令後悔，此是我之教敕，是我訓誨。」
^n11^m13佛說如是，彼諸比丘聞佛所說，歡喜奉行。
^ck103
（一○三）師子吼經^n1^m1我聞如是：
^m2一時，佛遊拘樓瘦，在劍磨瑟曇拘樓都邑。
^m3爾時，世尊告諸比丘：「此中有第一沙門，第二、第三、第四沙門，此外更無沙門、梵志，異道一切空無沙門、梵志。
汝等隨在眾中，作如是正師子吼。
^m4比丘！或有異學來問汝等：
『諸賢！汝有何行？有何力？有何智？令汝等作如是說：
此有第一沙門，第二、第三、第四沙門，此外更無沙門、梵志，異道一切空無沙門、梵志。
汝等隨在眾中，作如是正師子吼。』
^n2^m5比丘！汝等應如是答異學：
『諸賢！我世尊有知有見，如來、無所著、等正覺說四法，因此四法故，令我等作如是說：
此有第一沙門，第二、第三、第四沙門，此外更無沙門、梵志，異道一切空無沙門、梵志。
我等隨在眾中，作如是正師子吼。云何為四？諸賢！
我等信尊師、信法、信戒德具足，愛敬同道，恭恪奉事。
諸賢！我世尊有知有見，如來、無所著、等正覺說此四法，因此四法故，令我等作如是說：
此有第一沙門，第二、第三、第四沙門，此外更無沙門、梵志，異道一切空無沙門、梵志。
我等隨在眾中，作如是正師子吼。』
^n3^m6比丘！異學或復作是說：
『諸賢！我等亦信尊師，謂我尊師也；
信法，謂我法也；戒德具足，謂我戒也；
愛敬同道，恭恪奉事，謂我同道出家及在家者也。
諸賢！沙門瞿曇及我等此二種說，有何勝？
有何意？有何差別耶？』
^n4^m7a比丘！汝等應如是問異學：
『諸賢！為一究竟？為眾多究竟耶？』
比丘！若異學如是答：『諸賢！有一究竟，無眾多究竟。』
^m7b比丘！汝等復問異學：
『諸賢！為有欲者得究竟是耶？為無欲者得究竟是耶？』
比丘！若異學如是答：『無欲者得究竟是，非有欲者得究竟是。』
^n5^m7c比丘！汝等復問異學：
『諸賢！為有恚者得究竟是耶？為無恚者得究竟是耶？』
比丘！若異學如是答：『無恚者得究竟是，非有恚者得究竟是。』
^m7d比丘！汝等復問異學：
『諸賢！為有癡者得究竟是耶？為無癡者得究竟是耶？』
比丘！若異學如是答：『諸賢！
無癡者得究竟是，非有癡者得究竟是。』
^n6^m7e比丘！汝等復問異學：
『諸賢！為有愛、有受者得究竟是耶？
為無愛、無受者得究竟是耶？』
比丘！若異學如是答：『諸賢！
無愛、無受者得究竟是，非有愛、有受者得究竟是。』
^m7f比丘！汝等復問異學：
『諸賢！為無慧、不說慧者得究竟是耶？
為有慧、說慧者得究竟是耶？』
比丘！若異學如是答：『諸賢！
有慧、說慧者得究竟是，非無慧、不說慧者得究竟是。』
^n7^m7g比丘！汝等復問異學：
『諸賢！為有憎、有諍者得究竟是耶？
為無憎、無諍者得究竟是耶？』
比丘！若異學如是答：『諸賢！
無憎、無諍者得究竟是，非有憎、有諍者得究竟是。』
^m8比丘！汝等為異學應如是說：
『諸賢！是為如汝等說有一究竟是，非眾多究竟是；
無欲者得究竟是，非有欲者得究竟是；
無恚者得究竟是，非有恚者得究竟是；
無癡者得究竟是，非有癡者得究竟是；
無愛、無受者得究竟是，非有愛、有受者得究竟是；
有慧、說慧者得究竟是，非無慧、不說慧者得究竟是；
無憎、無諍者得究竟是，非有憎、有諍者得究竟是。
^n8^m9若有沙門、梵志依無量見，彼一切依猗二見，有見及無見也。
若依有見者，彼便著有見，依猗有見，猗住有見，憎諍無見。
若依無見者，彼便著無見，依猗無見，猗住無見，憎諍有見。
^n9^m10若有沙門、梵志不知因、不知集、不知滅、不知盡、不知味、不知患、不知出要如真者，彼一切有欲、有恚、有癡、有愛、有受、無慧、非說慧、有憎、有諍，彼則不離生老病死，亦不能脫愁慼啼哭、憂苦懊惱，不得苦邊。
若有沙門、梵志於此二見知因、知集、知滅、知盡、知味、知患、知出要如真者，彼一切無欲、無恚、無癡、無愛、無受、有慧、說慧、無憎、無諍，彼則得離生老病死，亦能得脫愁慼啼哭、憂苦懊惱，則得苦邊。
^n10^m11或有沙門、梵志施設斷受，然不施設斷一切受；
施設斷欲受，不施設斷戒受、見受、我受。
所以者何？彼沙門、梵志不知三處如真，是故彼雖施設斷受，然不施設斷一切受。
復有沙門、梵志施設斷受，然不施設斷一切受；
施設斷欲受、戒受，不施設斷見受、我受。
所以者何？彼沙門、梵志不知二處如真，是故彼雖施設斷受，然不施設斷一切受。
復有沙門、梵志施設斷受，然不施設斷一切受；
施設斷欲受、戒受、見受，不施設斷我受。
所以者何？彼沙門、梵志不知一處如真，是故彼雖施設斷受，然不施設斷一切受。
如是法、律，若信尊師者，彼非正、非第一。
若信法者，亦非正、非第一。
若具足戒德者，亦非正、非第一。若愛敬同道、恭恪奉事者，亦非正、非第一。
^n11^m12若有如來出世，無所著、等正覺、明行成為、善逝、世間解、無上士、道法御、天人師，號佛、眾祐，彼施設斷受，於現法中施設斷一切受，施設斷欲受、戒受、見受、我受。
此四受何因何習？從何而生？
以何為本？此四受因無明，習無明，從無明生，以無明為本。
若有比丘無明已盡，明已生者，彼便從是不復更受欲受、戒受、見受、我受。
彼不受已，則不恐怖；不恐怖已，便斷因緣，必般涅槃：
生已盡，梵行已立，所作已辦，不更受有，知如真。
如是正法、律，若信尊師者，是正、是第一；
若信法者，是正、是第一；若戒德具足者，是正、是第一；
若愛敬同道、恭恪奉事者，是正、是第一。
^n12^m13諸賢！我等有是行，有是力，有是智，因此故令我等作如是說：
此有第一沙門，第二、第三、第四沙門，此外更無沙門、梵志，異道一切空無沙門、梵志。
以是故，我等隨在眾中，作如是正師子吼。』」
^n13^m14佛說如是，彼諸比丘聞佛所說，歡喜奉行。
^ck104
（一○四）優曇婆邏經^n1^m1我聞如是：
^m2一時，佛遊王舍城，在竹林迦蘭哆園。
^m3爾時，有一居士名曰實意，彼於平旦從王舍城出，欲往詣佛供養禮事。
^m4於是，實意居士作如是念：
且置詣佛，世尊或能宴坐及諸尊比丘，我寧可往優曇婆邏林詣異學園。
於是，實意居士即往優曇婆邏林詣異學園。
^n2^m5彼時，優曇婆邏林異學園中，有一異學名曰無恚，在彼中尊為異學師，眾人所敬，多所降伏，為五百異學之所推宗。
在眾調亂，音聲高大，說種種鳥論：
語論、王論、賊論、鬪諍論、飲食論、衣被論、婦女論、童女論、淫女論、世俗論、非道論、海論、國論，如是比說種種鳥論，皆集在彼坐。
^n3^m6於是，異學無恚遙見實意居士來，即敕己眾，皆令默然：
「諸賢！汝等莫語！默然！樂默然，各自斂攝。
所以者何？實意居士來，是沙門瞿曇弟子。
若有沙門瞿曇弟子名德高遠，所可宗重，在家住止，居王舍城者，彼為第一，彼不語，樂默然，自收斂。
若彼知此眾默然住者，彼或能來。」於是，異學無恚令眾默然，自亦默然。
^n4^m7於是，實意居士往詣異學無恚所，共相問訊，卻坐一面。實意居士語曰：
「無恚！我佛世尊若在無事處山林樹下，或住高巖，寂無音聲，遠離，無惡，無有人民，隨順宴坐。
是佛世尊如斯之比，在無事處山林樹下，或住高巖，寂無音聲，遠離，無惡，無有人民，隨順宴坐。
彼在遠離處常樂宴坐，安隱快樂，彼佛世尊初不一日一夜共聚集會，如汝今日及眷屬也。」
^n5^m8於是，異學無恚語曰：
「居士！止！止！汝何由得知？
沙門瞿曇空慧解脫，此不足說，或相應或不相應，或順或不順。
彼沙門瞿曇行邊至邊，樂邊至邊，住邊至邊，猶如瞎牛在邊地食，行邊至邊，樂邊至邊，住邊至邊，彼沙門瞿曇亦復如是。
居士！若彼沙門瞿曇來此眾者，我以一論滅彼，如弄空瓶，亦當為彼說瞎牛喻。」
^n6^m9於是，異學無恚告己眾曰：
「諸賢！沙門瞿曇儻至此眾，若必來者，汝等莫敬，從座而起，叉手向彼，莫請令坐，豫留一座。
彼到此已，作如是語：
『瞿曇！有座，欲坐隨意。』」
^n7^m10爾時，世尊在於宴坐，以淨天耳出過於人，聞實意居士與異學無恚共論如是，則於晡時從宴坐起，往詣優曇婆邏林異學園中。
^m11異學無恚遙見世尊來，卽從座起，偏袒著衣，叉手向佛，讚曰：
「善來！沙門瞿曇！久不來此，願坐此座。」
^n8^m12彼時，世尊作如是念：此愚癡人，自違其要。世尊知已，卽坐其床。
^m13異學無恚便與世尊共相問訊，卻坐一面。
世尊問曰：「無恚！向與實意居士共論何事？
以何等故集在此坐？」異學無恚答曰：
「瞿曇！我等作是念：沙門瞿曇有何等法？
謂教訓弟子，弟子受教訓已，令得安隱，盡其形壽，淨修梵行，及為他說。
瞿曇！向與實意居士共論如是，以是之故，集在此坐。」
實意居士聞彼語已，便作是念：
此異學無恚異哉妄語！所以者何？在佛面前欺誑世尊。
^n9^m14世尊知已，語曰：「無恚！我法甚深！甚奇！
甚特！難覺難知，難見難得，謂我教訓弟子，弟子受教訓已，盡其形壽，淨修梵行，亦為他說。
^m15無恚！若汝師宗所可不了憎惡行者，汝以問我，我必能答，令可汝意。」
^n10^m16於是，調亂異學眾等同音共唱，高大聲曰：
「沙門瞿曇甚奇！甚特！
有大如意足，有大威德，有大福祐，有大威神。
所以者何？乃能自捨己宗，而以他宗隨人所問。」
^n11^m17於是，異學無恚自敕己眾，令默然已，問曰：
「瞿曇！不了可憎行，云何得具足？云何不得具足？」
^m18於是，世尊答曰：「無恚！或有沙門、梵志倮形無衣，或以手為衣，或以葉為衣，或以珠為衣。
或不以瓶取水，或不以櫆取水。不食刀杖劫抄之食，不食欺妄食。
不自往，不遣信。不求來尊，不善尊，不住尊。
若有二人食，不在中食。
不懷妊家食，不畜狗家食。設使家有糞蠅飛來而不食。
不噉魚，不食肉，不飲酒，不飲惡水。
或都無所飲，學無飲行。或噉一口，以一口為足。
或二、三、四……乃至七口，以七口為足。
或食一得，以一得為足。或二、三、四……乃至七得，以七得為足。
或日一食，以一食為足。或二、三、四、五、六、七日、半月、一月一食，以一食為足。
或食菜茹，或食稗子，或食穄米，或食雜䵃，或食頭頭邏食，或食麁食。
或至無事處，依於無事。或食根，或食果，或食自落果。
^n12^m19或持連合衣，或持毛衣，或持頭舍衣，或持毛頭舍衣，或持全皮，或持穿皮，或持全穿皮。
或持散髮，或持編髮，或持散編髮。
或有剃髮，或有剃鬚，或剃鬚髮。
或有拔髮，或有拔鬚，或拔鬚髮。或住立斷坐，或修蹲行。
或有臥刺，以刺為床。或有臥果，以果為床。
或有事水，晝夜手抒。
或有事火，竟宿然之。或事日月尊祐大德，叉手向彼。
如此之比，受無量苦，學煩熱行。
^n13^m20無恚！於意云何？不了可憎行如是，為具足？為不具足？」
^m21異學無恚答曰：「瞿曇！如是不了可憎行為具足，非不具足。」
^m22世尊復語曰：「無恚！我為汝說此不了可憎具足行為無量穢所汙。」
^m23異學無恚問曰：「瞿曇云何為我說此不了可憎具足行為無量穢所汙耶？」
^m24a世尊答曰：「無恚！或有一清苦行苦行，因此清苦行苦行，惡欲、念欲。
無恚！若有一清苦行苦行，因此清苦行苦行，惡欲、念欲者，是謂，無恚！行苦行者穢。
^n14^m24b復次，無恚！或有一清苦行苦行，因此清苦行苦行，仰視日光，吸服日氣。
無恚！若有一清苦行苦行，因此清苦行苦行，仰視日光，吸服日氣者，是謂，無恚！行苦行者穢。
^m24c復次，無恚！或有一清苦行苦行，因此清苦行苦行而自貢高，得清苦行苦行已，心便繫著。
無恚！若有一清苦行苦行，因此清苦行苦行而自貢高，得清苦行苦行已，心便繫著者，是謂，無恚！行苦行者穢。
^n15^m24d復次，無恚！或有一清苦行苦行，因此清苦行苦行，自貴賤他。
無恚！若有一清苦行苦行，因此清苦行苦行，自貴賤他者，是謂，無恚！行苦行者穢。
^m24e復次，無恚！或有一清苦行苦行，因此清苦行苦行，往至家家而自稱說：
『我行清苦，我行甚難！』
無恚！若有一清苦行苦行，因此清苦行苦行，往至家家而自稱說：
『我行清苦，我行甚難！』
者，是謂，無恚！行苦行者穢。
^n16^m24f復次，無恚！或有一清苦行苦行，因此清苦行苦行，若見沙門、梵志為他所敬重、供養、禮事者，便起嫉麁言：
『何為敬重、供養、禮事彼沙門、梵志？
應敬重、供養、禮事於我。
所以者何？我行苦行。』
無恚！若有一清苦行苦行，因此清苦行苦行，若見沙門、梵志為他所敬重、供養、禮事者，便起嫉麁言：
『何為敬重、供養、禮事彼沙門、梵志？
應敬重、供養、禮事於我。
所以者何？我行苦行。』者，是謂，無恚！行苦行者穢。
^n17^m24g復次，無恚！或有一清苦行苦行，因此清苦行苦行，若見沙門、梵志為他所敬重、供養、禮事者，便面訶此沙門、梵志言：
『何為敬重、供養、禮事？
汝多欲、多求、常食，食根種子、樹種子、果種子、節種子、種子為五，猶如暴雨，多所傷害五穀種子，嬈亂畜生及於人民，如是，彼沙門、梵志數入他家亦復如是。』
無恚！若有一清苦行苦行，因此清苦行苦行，若見沙門、梵志為他所敬重、供養、禮事者，便面訶此沙門、梵志言：
『何為敬重、供養、禮事？
汝多欲、多求、常食，食根種子、樹種子、果種子、節種子、種子為五，猶如暴雨，多所傷害五穀種子，嬈亂畜生及於人民，如是，彼沙門、梵志數入他家亦復如是。』
者，是謂，無恚！行苦行者穢。
^n18^m24h復次，無恚！或有一清苦行苦行，因此清苦行苦行，有愁癡恐怖、恐懼密行、疑恐失名、增伺放逸。
無恚！若有一清苦行苦行，因此清苦行苦行，有愁癡恐怖、恐懼密行、疑恐失名、增伺放逸者，是謂，無恚！行苦行者穢。
^n19^m24i復次，無恚！或有一清苦行苦行，因此清苦行苦行，生身見、邊見、邪見、見取、難為，意無節限，為諸沙門、梵志可通法而不通。
無恚！若有一清苦行苦行，因此清苦行苦行，生身見、邊見、邪見、見取、難為，意無節限，為沙門、梵志可通法而不通者，是謂，無恚！行苦行者穢。
^n20^m24j復次，無恚！或有一清苦行苦行，因此清苦行苦行，瞋、纏、不語結、慳、嫉、諛諂、欺誑、無慚、無愧。
無恚！若有一清苦行苦行，因此清苦行苦行，瞋、纏、不語結、慳、嫉、諛諂、欺誑、無慚、無愧者，是謂，無恚！行苦行者穢。
^n21^m24k復次，無恚！或有一清苦行苦行，因此清苦行苦行，妄言、兩舌、麁言、綺語，具惡戒。
無恚！若有一清苦行苦行，因此清苦行苦行，妄言、兩舌、麁言、綺語，具惡戒者，是謂，無恚！行苦行者穢。
^m24l復次，無恚！或有一清苦行苦行，因此清苦行苦行，不信、懈怠，無正念正智，有惡慧。
無恚！若有一清苦行苦行，因此清苦行苦行，不信、懈怠、無正念正智、有惡慧者，是謂，無恚！行苦行者穢。
^n22^m25無恚！我不為汝說此不了可憎具足行，無量穢所汙耶？」
^m26異學無恚答曰：「如是，瞿曇為我說此不了可憎具足行，無量穢所汙。」
^m27「無恚！我復為汝說此不了可憎具足行，不為無量穢所汙。」
^m28異學無恚復問曰：「云何瞿曇為我說此不了可憎具足行，不為無量穢所汙耶？」
^m29a世尊答曰：「無恚！或有一清苦行苦行，因此清苦行苦行，不惡欲、不念欲。
無恚！若有一清苦行苦行，因此清苦行苦行，不惡欲、不念欲者，是謂，無恚！行苦行者無穢。
^n23^m29b復次，無恚！或有一清苦行苦行，因此清苦行苦行，不視日光，不服日氣。
無恚！若有一清苦行苦行，因此清苦行苦行，不視日光，不服日氣者，是謂，無恚！行苦行者無穢。
^m29c復次，無恚！或有一清苦行苦行，因此清苦行苦行而不貢高，得清苦行苦行已，心不繫著。
無恚！若有一清苦行苦行，因此清苦行苦行而不貢高，得清苦行苦行已，心不繫著者，是謂，無恚！行苦行者無穢。
^n24^m29d復次，無恚！或有一清苦行苦行，因此清苦行苦行，不自貴、不賤他。
無恚！若一清苦行苦行，因此清苦行苦行，不自貴、不賤他者，是謂，無恚！行苦行者無穢。
^m29e復次，無恚！若有一清苦行苦行，因此清苦行苦行，不至家家而自稱說：
『我行清苦行，我行甚難！』
無恚！若有一清苦行苦行，因此清苦行苦行，不至家家而自稱說：
『我行清苦行，我行甚難！』
者，是謂，無恚！行苦行者無穢。
^n25^m29f復次，無恚！或有一清苦行苦行，因此清苦行苦行，若見沙門、梵志為他所敬重、供養、禮事者，不起嫉麁言：
『何為敬重、供養、禮事彼沙門、梵志？
應敬重、供養、禮事於我。
所以者何？我行苦行。』
無恚！若有一清苦行苦行，因此清苦行苦行，若見沙門、梵志為他所敬重、供養、禮事者，不起嫉麁言：
『何為敬重、供養、禮事彼沙門、梵志？
應敬重、供養、禮事於我。
所以者何？我行苦行。』者，是謂，無恚！行苦行者無穢。
^n26^m29g復次，無恚！或有一清苦行苦行，因此清苦行苦行，若見沙門、梵志為他所敬重、供養、禮事者，不面訶此沙門、梵志言：
『何為敬重、供養、禮事？
汝多欲、多求、常食，食根種子、樹種子、果種子、節種子、種子為五，猶如暴雨，多所傷害五穀種子，嬈亂畜生及於人民，如是，彼沙門、梵志數入他家亦復如是。』
無恚！若有一清苦行苦行，因此清苦行苦行，若見沙門、梵志為他所敬重、供養、禮事者，不面訶此沙門、梵志言：
『何為敬重、供養、禮事？
汝多欲、多求、常食，食根種子、樹種子、果種子、節種子、種子為五，猶如暴雨，多所傷害五穀種子，嬈亂畜生及於人民，如是，彼沙門、梵志數入他家亦復如是。』
者，是謂，無恚！行苦行者無穢。
^n27^m29h復次，無恚！或有一清苦行苦行，因此清苦行苦行，不愁癡恐怖，不恐懼密行，不疑恐失名，不增伺放逸。
無恚！若有一清苦行苦行，因此清苦行苦行，不愁癡恐怖，不恐懼密行，不疑恐失名，不增伺放逸者，是謂，無恚！行苦行者無穢。
^n28^m29i復次，無恚！或有一清苦行苦行，因此清苦行苦行，不生身見、邊見、邪見、見取、不難為，意無節限，為諸沙門、梵志可通法而通。
無恚！若有一清苦行苦行，因此清苦行苦行，不生身見、邊見、邪見、見取、不難為，意無節限，為諸沙門、梵志可通法而通者，是謂，無恚！行苦行者無穢。
^n29^m29j復次，無恚！或有一清苦行苦行，因此清苦行苦行，無瞋、纏、不語結、慳、嫉、諛諂、欺誑、無慚、無愧。
無恚！若有一清苦行苦行，因此清苦行苦行，無瞋、纏、不語結、慳、嫉、諛諂、欺誑、無慚、無愧者，是謂，無恚！行苦行者無穢。
^n30^m29k復次，無恚！或有一清苦行苦行，因此清苦行苦行，不妄言、兩舌、麁言、綺語，不具惡戒。
無恚！若有一清苦行苦行，因此清苦行苦行，不妄言、兩舌、麁言、綺語，不具惡戒者，是謂，無恚！行苦行者無穢。
^m29l復次，無恚！或有一清苦行苦行，因此清苦行苦行，無不信、懈怠，有正念正智，無有惡慧。
無恚！若有一清苦行苦行，因此清苦行苦行，無不信、懈怠，有正念正智，無惡慧者，是謂，無恚！行苦行者無穢。
^n31^m30無恚！我不為汝說此不了可憎具足行，不為無量穢所汙耶？」
^m31異學無恚答曰：「如是，瞿曇為我說此不了可憎具足行，不為無量穢所汙。」
^m32異學無恚問曰：「瞿曇！此不了可憎行，是得第一、得真實耶？」
^m33世尊答曰：「無恚！此不了可憎行，不得第一、不得真實，然有二種：得皮、得節。」
^n32^m34異學無恚復問曰：「瞿曇！云何此不了可憎行得表皮耶？」
^m35世尊答曰：「無恚！此或有一沙門梵志行四行：
不殺生、不教殺、不同殺，不偷、不教偷、不同偷，不取他女、不教取他女、不同取他女，不妄言、不教妄言、不同妄言。
^m36彼行此四行，樂而不進，心與慈俱，遍滿一方成就遊。
^n33^m37如是二三四方，四維上下，普周一切，心與慈俱，無結、無怨、無恚、無諍，極廣甚大，無量善修，遍滿一切世間成就遊。
^m38如是悲喜心與捨俱，無結、無怨、無恚、無諍，極廣甚大，無量善修，遍滿一切世間成就遊。
^n34^m39無恚！於意云何？如是此不了可憎行得表皮耶？」
^m40無恚答曰：「瞿曇！如是此不了可憎行得表皮也。
瞿曇！云何此不了可憎行得節耶？」
^m41世尊答曰：「無恚！或有一沙門梵志行四行：
不殺生、不教殺、不同殺，不偷、不教偷、不同偷，不取他女、不教取他女、不同取他女，不妄言、不教妄言、不同妄言。
彼行此四行，樂而不進，彼有行有相貌，憶本無量昔所經歷，或一生、二生、百生、千生、成劫、敗劫、無量成敗劫，彼眾生名某，彼昔更歷，我曾生彼，如是姓、如是字、如是生、如是飲食、如是受苦樂、如是長壽、如是久住、如是壽命訖。
此死生彼，彼死生此，我生在此如是姓、如是字、如是生、如是飲食、如是受苦樂、如是長壽、如是久住、如是壽命訖。
無恚！於意云何？如是此不了可憎行得節耶？」
^m42無恚答曰：「瞿曇！如是此不了可憎行得節也。
瞿曇！云何此不了可憎行得第一、得真實耶？」
^m43世尊答曰：「無恚！或有一沙門梵志行四行：
不殺生、不教殺、不同殺，不偷、不教偷、不同偷，不取他女、不教取他女、不同取他女，不妄言、不教妄言、不同妄言。
彼行此四行，樂而不進，彼以清淨天眼出過於人，見此眾生死時生時，好色惡色，妙與不妙，往來善處及不善處，隨此眾生之所作業，見其如真。
若此眾生成就身惡行，口、意惡行，誹謗聖人，邪見成就邪見業，彼因緣此，身壞命終，必至惡處，生地獄中。
若此眾生成就身妙行，口、意妙行，不誹謗聖人，正見成就正見業，彼因緣此，身壞命終，必昇善處，乃生天上。
^n35^m44無恚！於意云何？如是此不了可憎行得第一、得真實耶？」
^m45無恚答曰：「瞿曇！如是此不了可憎行得第一、得真實也。
瞿曇！云何此不了可憎行作證故，沙門瞿曇弟子依沙門行梵行耶？」
^m46世尊答曰：「無恚！非因此不了可憎行作證故，我弟子依我行梵行也。
無恚！更有異，最上、最妙、最勝，為彼證故，我弟子依我行梵行。」
^n36^m47於是，調亂異學眾等發高大聲：
「如是！如是！為彼證故，沙門瞿曇弟子依沙門瞿曇行梵行。」
^m48於是，異學無恚自敕己眾，令默然已，白曰：
「瞿曇！何者更有異，最上、最妙、最勝，為彼證故，沙門瞿曇弟子依沙門瞿曇行梵行耶？」
^m49於是，世尊答曰：「無恚！若如來、無所著、等正覺、明行成為、善逝、世間解、無上士、道法御、天人師，號佛、眾祐，出於世間。
彼捨五蓋心穢慧羸，離欲、離惡不善之法，……至得第四禪成就遊。
彼已如是定心清淨，無穢無煩，柔軟善住，得不動心，趣向漏盡智通作證。
彼知此苦如真，知此苦集、知此苦滅、知此苦滅道如真；
亦知此漏、知此漏集、知此漏滅、知此漏滅道如真。
彼如是知、如是見，欲漏心解脫，有漏、無明漏心解脫。解脫已，便知解脫：
生已盡，梵行已立，所作已辦，不更受有，知如真。
無恚！是謂更有異，最上、最妙、最勝，為彼證故，我弟子依我行梵行。」
^n37^m50於是，實意居士語曰：「無恚！世尊在此，汝今可以一論滅，如弄空瓶，說如瞎牛在邊地食。」
^m51世尊聞已，語異學無恚曰：「汝實如是說耶？」
^m52異學無恚答曰：「實如是，瞿曇！」
^m53世尊復問曰：「無恚！汝頗曾從長老舊學所聞如是：
過去如來、無所著、等正覺，若有無事處山林樹下，或有高巖，寂無音聲，遠離，無惡，無有人民，隨順宴坐；
諸佛世尊在無事處山林樹下，或住高巖，寂無音聲，遠離，無惡，無有人民，隨順宴坐，彼在遠離處常樂宴坐，安隱快樂，彼初不一日一夜共聚集會，如汝今日及眷屬耶？」
^m54異學無恚答曰：「瞿曇！我曾從長老舊學所聞如是：
過去如來、無所著、等正覺，若有無事處山林樹下，或有高巖，寂無音聲，遠離，無惡，無有人民，隨順宴坐；
諸佛世尊在無事處山林樹下，或住高巖，寂無音聲，遠離，無惡，無有人民，隨順宴坐，彼在遠離處常樂宴坐，安隱快樂，初不一日一夜共聚集會，如我今日及眷屬也。」
^n38^m55「無恚！汝不作是念：如彼世尊在無事處山林樹下，或住高巖，寂無音聲，遠離，無惡，無有人民，隨順宴坐，彼在遠離處常樂宴坐，安隱快樂，彼沙門瞿曇學正覺道耶？」
^m56異學無恚答曰：「瞿曇！我若知者，何由當復作如是說：
一論便滅，如弄空瓶，說瞎牛在邊地食耶？」
^n39^m57世尊語曰：「無恚！我今有法善善相應，彼彼解脫句能以作證，如來以此自稱無畏。
諸比丘我弟子來，無諛諂，不欺誑，質直無虛，我訓隨教已，必得究竟智。
無恚！若汝作是念：沙門瞿曇貪師故說法，汝莫作是念！
以師還汝，我其為汝說法。
無恚！若汝作是念：沙門瞿曇貪弟子故說法。
汝莫作是念！弟子還汝，我其為汝說法。
無恚！若汝作是念：沙門瞿曇貪供養故說法。
汝莫作是念！供養還汝，我其為汝說法。
無恚！若汝作是念：沙門瞿曇貪稱譽故說法。
汝莫作是念！稱譽還汝，我其為汝說法。
無恚！若汝作是念：我若有法善善相應，彼彼解脫句能以作證，彼沙門瞿曇，奪我滅我者。
汝莫作是念！以法還汝，我其為汝說法。」
^n40^m58於是，大眾默然而住，所以者何？彼為魔王所制持故。
^m59彼時，世尊告實意居士曰：
「汝看此大眾默然而住。
所以者何？彼為魔王所制持故，彼令異學眾無有一異學作是念：
我試於沙門瞿曇所修行梵行。」
^m60世尊知已，為實意居士說法，勸發渴仰，成就歡喜。
無量方便為彼說法，勸發渴仰，成就歡喜已，卽從座起，便接實意居士臂，以神足飛，乘虛而去。
^n41^m61佛說如是，實意居士聞佛所說，歡喜奉行。
^ck105
（一○五）願經^n1^m1我聞如是：
^m2一時，佛遊舍衛國，在勝林給孤獨園。
^m3爾時，有一比丘在遠離獨住，閑居靜處，宴坐思惟，心作是念：
世尊慰勞共我語言，為我說法，得具足戒而不廢禪，成就觀行於空靜處。
於是，比丘作是念已，則於晡時從宴坐起，往詣佛所。
^m4世尊遙見彼比丘來，因彼比丘故，告諸比丘：
「汝等當願世尊慰勞共我語言，為我說法，得具足戒而不廢禪，成就觀行於空靜處。
^n2^m5a比丘！當願我有親族，令彼因我身壞命終，必昇善處，乃生天上，得具足戒而不廢禪，成就觀行於空靜處。
^m5b比丘！當願諸施我衣被、飲食、床榻、湯藥、諸生活具，令彼此施有大功德，有大光明，獲大果報，得具足戒而不廢禪，成就觀行於空靜處。
^n3^m5c比丘！當願我能忍飢渴、寒熱、蚊虻、蠅蚤、風日所逼，惡聲、捶杖亦能忍之，身遇諸疾，極為苦痛，至命欲絕，諸不可樂，皆能堪耐，得具足戒而不廢禪，成就觀行於空靜處。
^n4^m5d比丘！當願我堪耐不樂，若生不樂，心終不著，得具足戒而不廢禪，成就觀行於空靜處。
^m5e比丘！當願我堪耐恐怖，若生恐怖，心終不著，得具足戒而不廢禪，成就觀行於空靜處。
^m5f比丘！當願我若生三惡不善之念──
欲念、恚念、害念，為此三惡不善之念，心終不著，得具足戒而不廢禪，成就觀行於空靜處。
^n5^m5g比丘！當願我離欲、離惡不善之法，……至得第四禪成就遊，得具足戒而不廢禪，成就觀行於空靜處。
^m5h比丘！當願我三結已盡，得須陀洹，不墮惡法，定趣正覺，極受七有，天上人間七往來已，便得苦邊，得具足戒而不廢禪，成就觀行於空靜處。
^n6^m5i比丘！當願我三結已盡，淫、怒、癡薄，得一往來天上人間，一往來已，便得苦邊，得具足戒而不廢禪，成就觀行於空靜處。
^m5j比丘！當願我五下分結盡，生於彼間，便般涅槃，得不退法，不還此世，得具足戒而不廢禪，成就觀行於空靜處。
^n7^m5k比丘！當願我息、解脫，離色得無色，如其像定，身作證成就遊，以慧而觀斷漏、知漏，得具足戒而不廢禪，成就觀行於空靜處。
^m5l比丘！當願我如意足、天耳智、他心智、宿命智、生死智，諸漏已盡而得無漏，心解脫、慧解脫，於現法中自知自覺，自作證成就遊：
生已盡，梵行已立，所作已辦，不更受有，知如真，得具足戒而不廢禪，成就觀行於空靜處。」
^n8^m6於是，彼比丘聞佛所說，善受善持，卽從座起，稽首佛足，繞三匝而去。
彼比丘受佛此教，閑居靜處，宴坐思惟，修行精勤，心無放逸。
因閑居靜處，宴坐思惟，修行精勤，心無放逸故，若族姓子所為，剃除鬚髮，著袈裟衣，至信、捨家、無家、學道者，唯無上梵行訖，於現法中自知自覺，自作證成就遊：
生已盡，梵行已立，所作已辦，不更受有，知如真。
彼尊者知法已，至得阿羅訶。
^n9^m7佛說如是，彼諸比丘聞佛所說，歡喜奉行。
^ck106
（一○六）想經^n1^m1我聞如是：
^m2一時，佛遊舍衛國，在勝林給孤獨園。
^m3a爾時，世尊告諸比丘：
「若有沙門、梵志於地有地想：
地卽是神，地是神所，神是地所。彼計地即是神已，便不知地。
^m3b如是水、火、風、神、天、生主、梵天、無煩、無熱。
^m3c彼於淨有淨想：淨即是神，淨是神所，神是淨所。彼計淨卽是神已，便不知淨。
^n2^m3d無量空處、無量識處、無所有處、非有想非無想處、一、別、若干、見、聞、識、知，得觀意所念、意所思，從此世至彼世，從彼世至此世。彼於一切有一切想：
一切即是神，一切是神所，神是一切所。
彼計一切即是神已，便不知一切。
^n3^m4a若有沙門、梵志於地則知地：
地非是神，地非神所，神非地所。彼不計地卽是神已，彼便知地。
^m4b如是水、火、風、神、天、生主、梵天、無煩、無熱。
^m4c彼於淨則知淨：淨非是神，淨非神所，神非淨所。彼不計淨卽是神已，彼便知淨。
^n4^m4d無量空處、無量識處、無所有處、非有想非無想處、一、別、若干、見、聞、識、知，得觀意所念、意所思，從此世至彼世，從彼世至此世。彼於一切則知一切：
一切非是神，一切非神所，神非一切所。
彼不計一切卽是神已，彼便知一切。
^n5^m5a我於地則知地：地非是神，地非神所，神非地所。我不計地即是神已，我便知地。
^m5b如是水、火、風、神、天、生主、梵天、無煩、無熱。
^m5c我於淨則知淨：淨非是神，淨非神所，神非淨所。我不計淨卽是神已，我便知淨。
^n6^m5d無量空處、無量識處、無所有處、非有想非無想處、一、別、若干、見、聞、識、知，得觀意所念、意所思，從此世至彼世，從彼世至此世。我於一切則知一切：
一切非是神，一切非神所，神非一切所。
我不計一切卽是神已，我便知一切。」
^n7^m6佛說如是，彼諸比丘聞佛所說，歡喜奉行。
^ck107
（一○七）林經（上）^n1^m1我聞如是：
^m2一時，佛遊舍衛國，在勝林給孤獨園。
^m3a爾時，世尊告諸比丘：
「比丘者，依一林住。我依此林住，或無正念便得正念，其心不定而得定心，若不解脫便得解脫，諸漏不盡而得漏盡，不得無上安隱涅槃則得涅槃；
學道者所須衣被、飲食、床榻、湯藥、諸生活具，彼一切求索，易不難得。
^n2^m3b彼比丘依此林住，依此林住已，若無正念不得正念，其心不定不得定心，若不解脫不得解脫，諸漏不盡不得漏盡，不得無上安隱涅槃，然不得涅槃；
學道者所須衣被、飲食、床榻、湯藥、諸生活具，彼一切求索，易不難得。
^n3^m3c彼比丘應作是觀：我出家學道，不為衣被故，不為飲食、床榻、湯藥故，亦不為諸生活具故，然我依此林住，或無正念不得正念，其心不定不得定心，若不解脫不得解脫，諸漏不盡不得漏盡，不得無上安隱涅槃，然不得涅槃；
學道者所須衣被、飲食、床榻、湯藥、諸生活具，彼一切求索，易不難得。
^n4^m3d彼比丘如是觀已，可捨此林去。
^m4a比丘者，依一林住。
我依此林住，或無正念便得正念，其心不定而得定心，若不解脫便得解脫，諸漏不盡而得漏盡，不得無上安隱涅槃則得涅槃；
學道者所須衣被、飲食、床榻、湯藥、諸生活具，彼一切求索，易不難得。
^m4b彼比丘依此林住，依此林住已，或無正念便得正念，其心不定而得定心，若不得解脫便得解脫，諸漏不盡而得漏盡，不得無上安隱涅槃則得涅槃；
學道者所須衣被、飲食、床榻、湯藥、諸生活具，彼一切求索，甚難可得。
^n5^m4c彼比丘應作是觀：我出家學道，不為衣被故，不為飲食、床榻、湯藥故，亦不為諸生活具故，然依此林住，或無正念便得正念，其心不定而得定心，若不解脫便得解脫，諸漏不盡而得漏盡，不得無上安隱涅槃則得涅槃；
學道者所須衣被、飲食、床榻、湯藥、諸生活具，彼一切求索，甚難可得。
^n6^m4d彼比丘如是觀已，可住此林。
^m5a比丘者，依一林住。
我依此林住，或無正念便得正念，其心不定而得定心，若不解脫便得解脫，諸漏不盡而得漏盡，不得無上安隱涅槃則得涅槃；
學道者所須衣被、飲食、床榻、湯藥、諸生活具，彼一切求索，易不難得。
^m5b彼比丘依此林住，依此林住已，或無正念不得正念，其心不定不得定心，若不解脫不得解脫，諸漏不盡不得漏盡，不得無上安隱涅槃，然不得涅槃；
學道者所須衣被、飲食、床榻、湯藥、諸生活具，彼一切求索，甚難可得。
^n7^m5c彼比丘應作是觀：我依此林住，或無正念不得正念，其心不定不得定心，若不解脫不得解脫，諸漏不盡不得漏盡，不得無上安隱涅槃，然不得涅槃；
學道者所須衣被、飲食、床榻、湯藥、諸生活具，彼一切求索，甚難可得。
^n8^m5d彼比丘如是觀已，即捨此林，夜半而去，莫與彼別。
^m6a比丘者，依一林住。
我依此林住，或無正念便得正念，其心不定而得定心，若不解脫便得解脫，諸漏不盡而得漏盡，不得無上安隱涅槃則得涅槃；
學道者所須衣被、飲食、床榻、湯藥、諸生活具，彼一切求索，易不難得。
^n9^m6b彼比丘依此林住，依此林住已，或無正念便得正念，其心不定而得定心，若不解脫便得解脫，諸漏不盡而得漏盡，不得無上安隱涅槃則得涅槃；
學道者所須衣被、飲食、床榻、湯藥、諸生活具，彼一切求索，易不難得。
^n10^m6c彼比丘應作是觀：我依此林住，或無正念便得正念，其心不定而得定心，若不解脫便得解脫，諸漏不盡而得漏盡，不得無上安隱涅槃則得涅槃；
學道者所須衣被、飲食、床榻、湯藥、諸生活具，彼一切求索，易不難得。
^n11^m6d彼比丘如是觀已，依此林住，乃可終身至其命盡。
^m7如依林住，塚間、村邑、依於人住亦復如是。」
^m8佛說如是，彼諸比丘聞佛所說，歡喜奉行。
^ck108
（一○八）林經（下）^n1^m1我聞如是：
^m2一時，佛遊舍衛國，在勝林給孤獨園。
^m3a爾時，世尊告諸比丘：
「比丘者，依一林住。我依此林住，或所為出家學道，欲得沙門義，此義於我得；
學道者所須衣被、飲食、床榻、湯藥、諸生活具，彼一切求索，易不難得。
^m3b彼比丘依此林住，依此林住已，所為出家學道，欲得沙門義，此義於我不得；
學道者所須衣被、飲食、床榻、湯藥、諸生活具，彼一切求索，易不難得。
^n2^m3c彼比丘應作是觀：我出家學道，不為衣被故，不為飲食、床榻、湯藥故，亦不為諸生活具故，然我依此林住，所為出家學道，欲得沙門義，此義於我不得；
學道者所須衣被、飲食、床榻、湯藥、諸生活具，彼一切求索，易不難得。
^n3^m3d彼比丘如是觀已，可捨此林去。
^m4a比丘者，依一林住。
我依此林住，或所為出家學道，欲得沙門義，此義於我得；
學道者所須衣被、飲食、床榻、湯藥、諸生活具，彼一切求索，易不難得。
^m4b彼比丘依此林住，依此林住已，所為出家學道，欲得沙門義，此義於我得；
學道者所須衣被、飲食、床榻、湯藥、諸生活具，彼一切求索，甚難可得。
^n4^m4c彼比丘應作是觀：我出家學道，不為衣被故，不為飲食、床榻、湯藥故，亦不為諸生活具故，然我依此林住，所為出家學道，欲得沙門義，此義於我得；
學道者所須衣被、飲食、床榻、湯藥、諸生活具，彼一切求索，甚難可得。
^n5^m4d彼比丘如是觀已，可住此林。
^m5a比丘者，依一林住。
我依此林住，或所為出家學道，欲得沙門義，此義於我得；
學道者所須衣被、飲食、床榻、湯藥、諸生活具，彼一切求索，易不難得。
^m5b彼比丘依此林住，依此林住已，所為出家學道，欲得沙門義，此義於我不得；
學道者所須衣被、飲食、床榻、湯藥、諸生活具，彼一切求索，甚難可得。
^n6^m5c彼比丘應作是觀：我依此林住，所為出家學道，欲得沙門義，此義於我不得；
學道者所須衣被、飲食、床榻、湯藥、諸生活具，彼一切求索，甚難可得。
^m5d彼比丘如是觀已，即捨此林，夜半而去，莫與彼別。
^n7^m6a比丘者，依一林住。
我依此林住，或所為出家學道，欲得沙門義，此義於我得；
學道者所須衣被、飲食、床榻、湯藥、諸生活具，彼一切求索，易不難得。
^m6b彼比丘依此林住，依此林住已，所為出家學道，欲得沙門義，此義於我得；
學道者所須衣被、飲食、床榻、湯藥、諸生活具，彼一切求索，易不難得。
^n8^m6c彼比丘應作是觀：我依此林住，所為出家學道，欲得沙門義，此義於我得；
學道者所須衣被、飲食、床榻、湯藥、諸生活具，彼一切求索，易不難得。
^m6d彼比丘作是觀已，依此林住，乃可終身至其命盡。
^n9^m7如依林住，塚間、村邑、依於人住亦復如是。」
^m8佛說如是，彼諸比丘聞佛所說，歡喜奉行。
^ck109
（一○九）自觀心經（上）^n1^m1我聞如是：
^m2一時，佛遊舍衛國，在勝林給孤獨園。
^m3爾時，世尊告諸比丘：「若有比丘不能善觀於他心者，當自善觀察於己心，應學如是。
^m4云何比丘善自觀心？
比丘者，若有此觀，必多所饒益。
我為得內止，不得最上慧觀法耶？
我為得最上慧觀法，不得內止耶？我為不得內止，亦不得最上慧觀法耶？
我為得內止，亦得最上慧觀法耶？
^n2^m5a若比丘觀已，則知我得內止，不得最上慧觀法者，彼比丘得內止已，當求最上慧觀法，彼於後時得內止，亦得最上慧觀法。
^m5b若比丘觀已，則知我得最上慧觀法，不得內止者，彼比丘住最上慧觀法已，當求內止，彼於後時得最上慧觀法，亦得內止。
^n3^m5c若比丘觀已，則知我不得內止，亦不得最上慧觀法者，如是比丘不得此善法，為欲得故，便以速求方便，學極精勤，正念正智，忍不令退。
猶人為火燒頭、燒衣，急求方便救頭、救衣。
如是，比丘不得此善法，為欲得故，便以速求方便，學極精勤，正念正智，忍不令退，彼於後時即得內止，亦得最上慧觀法。
^n4^m5d若比丘觀已，則知我得內止，亦得最上慧觀法，彼比丘住此善法已，當求漏盡智通作證。所以者何？
^m6我說不得畜一切衣，亦說得畜一切衣。
^m7a云何衣我說不得畜？
若畜衣便增長惡不善法、衰退善法者，如是衣我說不得畜。
^n5^m7b云何衣我說得畜？
若畜衣便增長善法、衰退惡不善法者，如是衣我說得畜。
^m8如衣，飲食、床榻……村邑亦復如是。
^m9我說不得狎習一切人，亦說得狎習一切人。
^m10a云何人我說不得狎習？
若狎習人便增長惡不善法、衰退善法者，如是人我說不得狎習。
^n6^m10b云何人我說得與狎習？
若狎習人便增長善法、衰退惡不善法者，如是人我說得與狎習。
^m11彼可習法知如真，不可習法亦知如真。
彼可習法、不可習法知如真已，不可習法便不習，可習法便習。
彼不可習法不習，可習法習已，便增長善法，衰退惡不善法，是謂比丘善自觀心，善自知心，善取善捨。」
^n7^m12佛說如是，彼諸比丘聞佛所說，歡喜奉行。
^ck110
（一一○）自觀心經（下）^n1^m1我聞如是：
^m2一時，佛遊舍衛國，在勝林給孤獨園。
^m3爾時，世尊告諸比丘：「若有比丘不能善觀於他心者，當自善觀察於己心，應學如是。
^m4云何比丘善自觀心？
比丘者，若有此觀，必多所饒益。
我為多行增伺？為多行無增伺？
我為多行瞋恚心？為多行無瞋恚心？
我為多行睡眠纏？為多行無睡眠纏？
我為多行掉貢高？為多行無掉貢高？
我為多行疑惑？為多行無疑惑？
我為多行身諍？為多行無身諍？我為多行穢汙心？為多行無穢汙心？
我為多行信？為多行不信？我為多行精進？
為多行懈怠？我為多行念？
為多行無念？我為多行定？為多行無定？
我為多行惡慧？為多行無惡慧？
^n2^m5a若比丘觀時，則知我多行增伺、瞋恚心、睡眠纏、掉貢高、疑惑、身諍、穢汙心、不信、懈怠、無念、無定、多行惡慧者。
彼比丘欲滅此惡不善法故，便以速求方便，學極精勤，正念正智，忍不令退。
猶人為火燒頭、燒衣，急求方便救頭、救衣。
如是，比丘欲滅此惡不善法故，便以速求方便，學極精勤，正念正智，忍不令退。
^n3^m5b若比丘觀時，則知我多行無增伺、無瞋恚心、無睡眠纏、無掉貢高、無疑惑、無身諍、無穢汙心、有信、有進、有念、有定、多行無惡慧者。
彼比丘住此善法已，當求漏盡智通作證。所以者何？
^n4^m6我說不得畜一切衣，亦說得畜一切衣。
^m7a云何衣我說不得畜？
若畜衣便增長惡不善法、衰退善法者，如是衣我說不得畜。
^m7b云何衣我說得畜？
若畜衣便增長善法、衰退惡不善法者，如是衣我說得畜。
^m8如衣，飲食、床榻……村邑亦復如是。
^m9我說不得狎習一切人，亦說得狎習一切人。
^n5^m10a云何人我說不得狎習？
若狎習人便增長惡不善法、衰退善法者，如是人我說不得狎習。
^m10b云何人我說得與狎習？
若狎習人便增長善法、衰退惡不善法者，如是人我說得與狎習。
^m11彼可習法知如真，不可習法亦知如真。
彼可習法、不可習法知如真已，不可習法便不習，可習法便習。
彼不可習法不習，可習法習已，便增長善法，衰退惡不善法，是謂比丘善自觀心，善自知心，善取善捨。」
^n6^m12佛說如是，彼諸比丘聞佛所說，歡喜奉行。
^ck111
（一一一）達梵行經^n1^m1我聞如是：
^m2一時，佛遊拘樓瘦，在劍磨瑟曇拘樓都邑。
^m3爾時，世尊告諸比丘：「我當為汝說法，初妙、中妙、竟亦妙，有文有義，具足清淨，顯現梵行，謂名達梵行，能盡諸漏。
汝等諦聽！善思念之。」
^m4時，諸比丘受教而聽。
^m5世尊告曰：「汝等當知漏，知漏所因生，知漏有報，知漏勝如，知漏滅盡，知漏滅道。
汝等當知覺，知覺所因生，知覺有報，知覺勝如，知覺滅盡，知覺滅道。
汝等當知想，知想所因生，知想有報，知想勝如，知想滅盡，知想滅道。
汝等當知欲，知欲所因生，知欲有報，知欲勝如，知欲滅盡，知欲滅道。
汝等當知業，知業所因生，知業有報，知業勝如，知業滅盡，知業滅道。
汝等當知苦，知苦所因生，知苦有報，知苦勝如，知苦滅盡，知苦滅道。
^n2^m6a云何知漏？
謂有三漏──欲漏、有漏、無明漏，是謂知漏。
^m6b云何知漏所因生？
謂無明也，因無明則便有漏，是謂知漏所因生。
^m6c云何知漏有報？
謂無明纏者，為諸漏所漬，彼因此受報，或得善處，或得惡處，是謂知漏有報。
^m6d云何知漏勝如？
謂或有漏生地獄中，或有漏生畜生中，或有漏生餓鬼中，或有漏生天上，或有漏生人間，是謂知漏勝如。
^n3^m6e云何知漏滅盡？
謂無明滅，漏便滅，是謂知漏滅盡。
^m6f云何知漏滅道？
謂八支聖道，正見……乃至正定為八，是謂知漏滅道。
^m6g若比丘如是知漏，知漏所因生，知漏受報，知漏勝如，知漏滅盡，知漏滅道者，是謂達梵行，能盡一切漏。
^m7a云何知覺？謂有三覺──
樂覺、苦覺、不苦不樂覺，是謂知覺。
^n4^m7b云何知覺所因生？
謂更樂也，因更樂則便有覺，是謂知覺所因生。
^m7c云何知覺有報？
謂愛也，愛為覺報，是謂知覺有報。
^m7d云何知覺勝如？
謂比丘者，覺樂覺時便知覺樂覺，覺苦覺時便知覺苦覺，覺不苦不樂覺時便知覺不苦不樂覺；
樂身、苦身、不苦不樂身，樂心、苦心、不苦不樂心，樂食、苦食、不苦不樂食，樂無食、苦無食、不苦不樂無食，樂欲、苦欲、不苦不樂欲，樂無欲覺、苦無欲覺、不苦不樂無欲覺時，便知覺不苦不樂無欲覺，是謂知覺勝如。
^n5^m7e云何知覺滅盡？
謂更樂滅，覺便滅，是謂知覺滅盡。
^m7f云何知覺滅道？
謂八支聖道，正見……乃至正定為八，是謂知覺滅道。
^m7g若比丘如是知覺，知覺所因生，知覺有報，知覺勝如，知覺滅盡，知覺滅道者，是謂達梵行，能盡一切覺。
^m8a云何知想？謂有四想。
比丘者，小想亦知，大想亦知，無量想亦知，無所有處想亦知，是謂知想。
^n6^m8b云何知想所因生？
謂更樂也，因更樂則便有想，是謂知想所因生。
^m8c云何知想有報？
謂說也，隨其想便說，是謂知想有報。
^m8d云何知想勝如？
謂或有想想色，或有想想聲，或有想想香，或有想想味，或有想想觸，是謂知想勝如。
^m8e云何知想滅盡？
謂更樂滅想便滅，是謂知想滅盡。
^n7^m8f云何知想滅道？
謂八支聖道，正見……乃至正定為八，是謂知想滅道。
^m8g若比丘如是知想，知想所因生，知想有報，知想勝如，知想滅盡，知想滅道者，是謂達梵行，能盡一切想。
^m9a云何知欲？謂有五欲功德，可愛、可喜、美色、欲想應、甚可樂。
云何為五？眼知色，耳知聲，鼻知香，舌知味，身知觸，是謂知欲。
^n8^m9b云何知欲所因生？
謂更樂也，因更樂則便有欲，是謂知欲所因生。
^m9c云何知欲有報？
謂隨欲種愛樂，著而住彼，因此受報有福處、無福處、不動處，是謂知欲有報。
^m9d云何知欲勝如？
謂或有欲欲色，或有欲欲聲，或有欲欲香，或有欲欲味，或有欲欲觸，是謂知欲勝如。
^n9^m9e云何知欲滅盡？
謂更樂滅欲便滅，是謂知欲滅盡。
^m9f云何知欲滅道？
謂八支聖道，正見……乃至正定為八，是謂知欲滅道。
^m9g若比丘如是知欲，知欲所因生，知欲受報，知欲勝如，知欲滅盡，知欲滅道者，是謂達梵行，能盡一切欲。
^m10a云何知業？謂有二業──思、已思業，是謂知業。
^n10^m10b云何知業所因生？
謂更樂也，因更樂則便有業，是謂知業所因生。
^m10c云何知業有報？
謂或有業黑有黑報，或有業白有白報，或有業黑白黑白報，或有業不黑不白無報業業盡，是謂知業有報。
^m10d云何知業勝如？
謂或有業生地獄中，或有業生畜生中，或有業生餓鬼中，或有業生天上，或有業生人間，是謂知業勝如。
^n11^m10e云何知業滅盡？
謂更樂滅業便滅，是謂知業滅盡。
^m10f云何知業滅道？
謂八支聖道，正見……乃至正定為八，是謂知業滅道。
^m10g若比丘如是知業，知業所因生，知業有報，知業勝如，知業滅盡，知業滅道者，是謂達梵行，能盡一切業。
^m11a云何知苦？謂生苦、老苦、病苦、死苦、怨憎會苦、愛別離苦、所求不得苦、略五盛陰苦，是謂知苦。
^n12^m11b云何知苦所因生？
謂愛也，因愛生苦，是謂知苦所因生。
^m11c云何知苦有報？
謂或有苦微遲滅，或有苦微疾滅，或有苦盛遲滅，或有苦盛疾滅，苦苦盡，是謂知苦有報。
^m11d云何知苦勝如？
謂不多聞愚癡凡夫，不遇善知識，不御聖法，身生覺極苦甚重苦，命將欲絕，出此從外，更求於彼。
或有沙門、梵志持一句咒，或二、三、四、多句咒，或持百句咒，彼治我苦，如是因求生苦，因集生苦，苦滅，是謂知苦勝如。
^n13^m11e云何知苦滅盡？
謂愛滅苦便滅，是謂知苦滅盡。
^m11f云何知苦滅道？
謂八支聖道，正見……乃至正定為八，是謂知苦滅道。
^m11g若比丘如是知苦，知苦所因生，知苦有報，知苦勝如，知苦滅盡，知苦滅道者，是謂達梵行，能盡一切苦。」
^m12佛說如是，彼諸比丘聞佛所說，歡喜奉行。
^ck112
（一一二）阿奴波經^n1^m1我聞如是：
^m2一時，佛遊跋耆瘦，在阿奴波跋耆都邑。
^m3爾時，世尊則於晡時從宴坐起，堂上來下，告曰：
「阿難！共汝往至阿夷羅惒帝河浴。」
^m4尊者阿難白曰：「唯然。」
^m5於是，世尊將尊者阿難往至阿夷羅惒帝河，脫衣岸上，便入水浴。
浴已還出，拭體著衣。
^m6爾時，尊者阿難執扇扇佛，於是，世尊迴顧告曰：
「阿難！提惒達哆以放逸故，墮極苦難，必至惡處，生地獄中，住至一劫不可救濟。
阿難！汝不曾從諸比丘聞，謂我一向記提惒達哆必至惡處，生地獄中，住至一劫不可救濟耶？」
^m7尊者阿難白曰：「唯然。」
^n2^m8爾時，有一比丘語尊者阿難：
「世尊以他心智知提惒達哆心故。
一向記提惒達哆必至惡處，生地獄中，住至一劫不可救濟耶？」
^m9a世尊告曰：「阿難！彼比丘或有小，或有中，或有大，或年少不自知。
所以者何？如來已一向記彼故有疑惑。
阿難！我不見此世，天及魔、梵、沙門、梵志，從人至天，謂我一向記如提惒達哆。
所以者何？阿難！我一向記提惒達哆必至惡處，生地獄中，住至一劫不可救濟。
阿難！若我見提惒達哆有白淨法如一毛許，我便不一向記提惒達哆必至惡處，生地獄中，住至一劫不可救濟。
阿難！我以不見提惒達哆有白淨法如一毛許，是故我一向記提惒達哆必至惡處，生地獄中，住至一劫不可救濟。
^n3^m9b阿難！猶去村不遠有大深廁，或人墮中，沒在其底，若人來，為起大慈哀，憐念愍傷，求義及饒益，求安隱快樂。
彼人來已，旋轉視之而作是說：
『此人可得一處如毛髮許，糞所不汙，令我得捉挽出之耶？』
彼遍觀視，不見此人有一淨處如毛髮許，糞所不汙，可得手捉挽出之也。
^n4^m9c如是，阿難！若我見提惒達哆有白淨法如一毛者，我不一向記提惒達哆必至惡處，生地獄中，住至一劫不可救濟。
阿難！以我不見提惒達哆有白淨法如一毛許，是故我一向記提惒達哆必至惡處，生地獄中，住至一劫不可救濟。」
^n5^m10於是，尊者阿難啼泣，以手抆淚，白曰：
「世尊！甚奇！甚特！謂世尊一向記提惒達哆必至惡處，生地獄中，住至一劫不可救濟。」
^m11世尊告曰：「如是，阿難！
如是，阿難！我一向記提惒達哆必至惡處，生地獄中，住至一劫不可救濟。
阿難！若汝從如來聞大人根智分別者，必得上信如來而懷歡喜。」
^n6^m12於是，尊者阿難叉手向佛，白曰：
「世尊！今正是時。善逝！今正是時。
若世尊為諸比丘說大人根智分別者，諸比丘從世尊聞，當善受持！」
^m13世尊告曰：「阿難！諦聽！善思念之，我今為汝說大人根智分別。」
尊者阿難受教而聽。
^n7^m14a世尊告曰：「阿難！如來以他心智觀他人心，知此人成就善法，亦成就不善法。
如來後時以他心智復觀此人心，知此人滅善法，生不善法。
此人善法已滅，不善法已生，餘有善根而不斷絕，從此善根當復更生善，如是此人得清淨法。
阿難！猶如平旦日初，出時闇滅明生，阿難！
於意云何？日轉昇上，至于食時，闇已滅，明已生耶？」
^n8^m14b尊者阿難白曰：「爾也，世尊！」
^m15a「如是，阿難！如來以他心智觀他人心，知此人成就善法，亦成就不善法。
如來後時以他心智復觀此人心，知此人滅善法，生不善法。
此人善法已滅，不善法已生，餘有善根而不斷絕，從是善根當復更生善，如是此人得清淨法。
阿難！猶如穀種，不壞不破，不腐不剖，不為風熱所傷，秋時密藏。
若彼居士善治良田，以種灑中，隨時雨溉，阿難！
於意云何？此種寧得轉增長不？」
^n9^m15b尊者阿難白曰：「爾也，世尊！」
^m16「如是，阿難！如來以他心智觀他人心，知此人成就善法，亦成就不善法。
如來後時以他心智復觀此人心，知此人滅善法，生不善法。
此人善法已滅，不善法已生，餘有善根而不斷絕，從是善根當復更生善，如是此人得清淨法。
阿難！是謂如來大人根智，如是如來正知諸法本。
^n10^m17a復次，阿難！如來以他心智觀他人心，知此人成就善法，亦成就不善法。
如來後時以他心智復觀此人心，知此人滅善法，生不善法。
此人善法已滅，不善法已生，餘有善根而未斷絕，必當斷絕，如是此人得衰退法。
阿難！猶如下晡日垂沒時，明滅闇生，阿難！
於意云何？彼日已沒，明已滅，闇已生耶？」
^n11^m17b尊者阿難白曰：「爾也，世尊！」
^m18a「如是，阿難！如來以他心智觀他人心，知此人成就善法，亦成就不善法。
如來後時以他心智復觀此人心，知此人滅善法，生不善法。
此人善法已滅，不善法已生，餘有善根而未斷絕，必當斷絕，如是此人得衰退法。
阿難！猶如穀種，不壞不破，不腐不剖，不為風熱所傷，秋時密藏。
若彼居士善治良田，以種灑中，雨不隨時，阿難！
於意云何？此種寧得轉增長耶？」
^n12^m18b尊者阿難白曰：「不也，世尊！」
^m19「如是，阿難！如來以他心智觀他人心，知此人成就善法，亦成就不善法。
如來後時以他心智復觀此人心，知此人滅善法，生不善法。
此人善法已滅，不善法已生，餘有善根而未斷絕，必當斷絕，如是此人得衰退法。
阿難！是謂如來大人根智，如是如來正知諸法本。
^n13^m20a復次，阿難！如來以他心智觀他人心，我不見此人有白淨法如一毛許，此人惡不善法一向充滿穢汙，為當來有本煩熱苦報、生老病死因，如是此人身壞命終，必至惡處，生地獄中。
阿難！猶如種子，腐壞破剖，為風熱所傷，秋時不密藏。
若彼居士非是良田，又不善治，便下種子，雨不隨時，阿難！
於意云何？此種寧得轉增長耶？」
^n14^m20b尊者阿難白曰：「不也，世尊！」
^m21「如是，阿難！如來以他心智觀他人心，我不見此人有白淨法如一毛許，此人惡不善法一向充滿穢汙，為當來有本煩熱苦報、生老病死因，如是此人身壞命終，必至惡處，生地獄中。
阿難！是謂如來大人根智，如是如來正知諸法本。」
^m22於是，尊者阿難叉手向佛，白曰：
「世尊已說如此三種之人，寧可更說異三種人耶？」
^n15^m23a世尊告曰：「可說也，阿難！如來以他心智觀他人心，知此人成就不善法，亦成就善法。
如來後時以他心智復觀此人心，知此人滅不善法而生善法。
此人不善法已滅，善法已生，餘有不善根而不斷絕，從是不善根當復更生不善，如是此人得衰退法。
阿難！猶如然火，始然之時，盡然一㷿，彼或有人益以燥草，足以槁木，阿難！
於意云何？彼火寧轉增熾盛耶？」
^n16^m23b尊者阿難白曰：「爾也，世尊！」
^m23「如是，阿難！如來以他心智觀他人心，知此人成就不善法，亦成就善法。
如來後時以他心智復觀此人心，知此人滅不善法而生善法。
此人不善法已滅，善法已生，餘有不善根而不斷絕，從是不善根當復更生不善，如是此人得衰退法。
阿難！是謂如來大人根智，如是如來正知諸法本。
^n17^m24a復次，阿難！如來以他心智觀他人心，成就不善法，亦成就善法。
如來後時以他心智復觀此人心，知此人滅不善法而生善法。
此人不善法已滅，善法已生，餘有不善根而未斷絕，必當斷絕，如是此人得清淨法。
阿難！猶如然火熾然之時，盡然一㷿，彼或有人從此盛火，置平淨地，或著石上，阿難！
於意云何？彼火寧轉增熾盛耶？」
^n18^m24b尊者阿難白曰：「不也，世尊！」
^m25「如是，阿難！如來以他心智觀他人心，知此人成就不善法，亦成就善法。
如來後時以他心智復觀此人心，知此人滅不善法而生善法。
此人不善法已滅，善法已生，餘有不善根而未斷絕，必當斷絕，如是此人得清淨法。
阿難！是謂如來大人根智，如是如來正知諸法本。
^n19^m26a復次，阿難！如來以他心智觀他人心，我不見此人有黑業如一毛許，此人善法一向充滿與樂樂報，必生樂處而得長壽，如是此人即於現世必得般涅槃。
阿難！猶如火炭，久滅已冷，彼或有人雖益以燥草，足以槁木，阿難！
於意云何？彼死火炭寧可復得熾然之耶？」
^n20^m26b尊者阿難白曰：「不也，世尊！」
^m27「如是，阿難！如來以他心智觀他人心，我不見此人有黑業如一毛許，此人善法一向充滿與樂樂報，必生樂處而得長壽，如是此人即於現世必得般涅槃。
阿難！是謂如來大人根智，如是如來正知諸法本。
^m28阿難！前說三人者，第一人得清淨法，第二人得衰退法，第三人身壞命終，必至惡處，生地獄中；
後說三人者，第一人得衰退法，第二人得清淨法，第三人卽於現世得般涅槃。
^n21^m29阿難！我已為汝說大人根智，如尊師所為弟子起大慈哀，憐念愍傷，求義及饒益，求安隱快樂，我今已作。
汝等當復自作，至無事處、山林樹下、空安靜處，宴坐思惟，勿得放逸！
勤加精進，莫令後悔！此是我之教敕，是我訓誨。」
^n22^m30佛說如是，彼諸比丘聞佛所說，歡喜奉行。
^ck113
（一一三）諸法本經^n1^m1我聞如是：
^m2一時，佛遊舍衛國，在勝林給孤獨園。
^m3爾時，世尊告諸比丘：「若諸異學來問汝等：『一切諸法以何為本？』
汝等應當如是答彼：
『一切諸法以欲為本。』
彼若復問：『以何為和？』當如是答：『以更樂為和。』
彼若復問：『以何為來？』當如是答：『以覺為來。』
彼若復問：『以何為有？』當如是答：『以思想為有。』
彼若復問：『以何為上主？』當如是答：『以念為上主。』
彼若復問：『以何為前？』當如是答：『以定為前。』
彼若復問：『以何為上？』當如是答：『以慧為上。』
彼若復問：『以何為真？』當如是答：『以解脫為真。』
彼若復問：『以何為訖？』當如是答：『以涅槃為訖。』
^n2^m4是為比丘欲為諸法本，更樂為諸法和，覺為諸法來，思想為諸法有，念為諸法上主，定為諸法前，慧為諸法上，解脫為諸法真，涅槃為諸法訖，是故比丘當如是學。
^n3^m5a習出家學道心，習無常想，習無常苦想，習苦無我想，習不淨想，習惡食想，習一切世間不可樂想，習死想，知世間好惡，習如是想心；
知世間習有，習如是想心；知世間習、滅、味、患、出要如真，習如是想心。
^n4^m5b若比丘得習出家學道心者，得習無常想，得習無常苦想，得習苦無我想，得習不淨想，得習惡食想，得習一切世間不可樂想，得習死想，知世間好惡，得習如是想心；
知世間習有，得習如是想心；知世間習、滅、味、患、出要如真，得習如是想心者，是謂比丘斷愛除結，正知正觀諸法已，便得苦邊。」
^n5^m6佛說如是，彼諸比丘聞佛所說，歡喜奉行。
^ck114
（一一四）優陀羅經^n1^m1我聞如是：
^m2一時，佛遊舍衛國，在勝林給孤獨園。
^m3爾時，世尊告諸比丘：
「優陀羅羅摩子，彼在眾中，數如是說：
『於此生中，觀此、覺此，不知癰本，然後具知癰本。』
^m4優陀羅羅摩子無一切知，自稱一切知，實無所覺，自稱有覺。
^n2^m5優陀羅羅摩子，如是見、如是說：
『有者，是病、是癰、是刺。
設無想者，是愚癡也。若有所覺，是止息、是最妙，謂乃至非有想非無想處。』
^m6彼自樂身，自受於身，自著身已，修習乃至非有想非無想處，身壞命終，生非有想非無想天中。
彼壽盡已，復來此間，生於狸中。
^n3^m7此比丘正說者，於此生中，觀此、覺此，不知癰本，然後具知癰本。
^m8云何比丘正觀耶？
比丘者，知六更觸，知習、知滅、知味、知患、知出要，以慧知如真，是謂比丘正觀也。
^m9云何比丘覺？
比丘者，知三覺，知習、知滅、知味、知患、知出要，以慧知如真，是謂比丘覺。
^n4^m10云何比丘不知癰本，然後具知癰本？
比丘者，知有愛滅，拔其根本，至竟不復生，是謂比丘不知癰本，然後具知癰本。
^m11a癰者，謂此身也，色麁四大，從父母生，飲食長養，衣被按摩，澡浴強忍，是無常法、壞法、散法，是謂癰也。
^m11b癰本者，謂三愛也，欲愛、色愛、無色愛，是謂癰本。
^n5^m11c癰一切漏者，謂六更觸處也，眼漏視色，耳漏聞聲，鼻漏嗅香，舌漏嘗味，身漏覺觸，意漏知諸法，是謂癰一切漏。
^m12比丘！我已為汝說癰、說癰本，如尊師所為弟子起大慈哀，憐念愍傷，求義及饒益，求安隱快樂者，我今已作。
^n6^m13汝等亦當復自作，至無事處、山林樹下、空安靜處，燕坐思惟，勿得放逸！
勤加精進，莫令後悔！此是我之教敕，是我訓誨。」
^m14佛說如是，彼諸比丘聞佛所說，歡喜奉行。
^ck115
（一一五）蜜丸喻經^n1^m1我聞如是：
^m2一時，佛遊釋羇瘦，在迦維羅衛。
^m3爾時，世尊過夜平旦，著衣持鉢，為乞食故，入迦維羅衛。
食訖，中後收舉衣鉢，澡洗手足，以尼師壇著於肩上，往詣竹林釋迦寺中，入彼大林，至一樹下敷尼師檀，結跏趺坐。
^m4於是，執杖釋拄杖而行，中後彷徉，往詣佛所，共相問訊，拄杖立佛前，問世尊曰：
「沙門瞿曇！以何為宗本？說何等法？」
^m5世尊答曰：「釋！若一切世間，天及魔、梵、沙門、梵志，從人至天，使不鬪諍，修習離欲清淨梵行，捨離諂曲，除悔，不著有、非有，亦無想，是我宗本，說亦如是。」
^n2^m6於是，執杖釋聞佛所說不是不非，執杖釋奮頭而去。
^m7於是，世尊執杖釋去後不久，則於晡時，從燕坐起，往詣講堂，比丘眾前敷座而坐，告諸比丘：
「我今平旦著衣持鉢，為乞食故，入迦維羅衛。
食訖，中後收舉衣鉢，澡洗手足，以尼師檀著於肩上，往詣竹林釋迦寺中，入彼大林，至一樹下敷尼師檀，結跏趺坐。
於是，執杖釋拄杖而行，中後彷徉，來詣我所，共相問訊。
拄杖立我前，問我曰：
『沙門瞿曇！以何為宗本？說何等法？』我答曰：
『釋！若一切世間，天及魔、梵、沙門、梵志，從人至天，使不鬪諍，修習離欲清淨梵行，捨離諂曲，除悔，不著有、非有，亦無想，是我宗本，說亦如是。』
彼執杖釋聞我所說不是不非，執杖釋奮頭而去。」
^n3^m8於是，有一比丘即從座起，偏袒著衣，叉手向佛，白曰：
「世尊！云何一切世間，天及魔、梵、沙門、梵志，從人至天，使不諍？
云何修習離欲，得清淨梵行？云何捨離諂曲，除悔，不著有、非有，亦無想耶？」
^n4^m9世尊告曰：「比丘！若人所因念，出家學道，思想修習，及過去、未來、今現在法，不愛、不樂、不著、不住，是說苦邊。
欲使、恚使、有使、慢使、無明使、見使、疑使、鬪諍、憎嫉、諛諂、欺誑、妄言、兩舌及無量惡不善之法，是說苦邊。」
^n5^m10佛說如是，卽從座起，入室燕坐。
^m11於是，諸比丘便作是念：
「諸賢當知世尊略說此義，不廣分別，即從座起，入室燕坐。
若人所因念，出家學道，思想修習，及過去、未來、今現在法，不愛、不樂、不著、不住，是說苦邊。
欲使、恚使、有使、慢使、無明使、見使、疑使、鬪諍、憎嫉、諛諂、欺誑、妄言、兩舌及無量惡不善之法，是說苦邊。」
彼復作是念：「諸賢誰能廣分別世尊向所略說義？」
彼復作是念：「尊者大迦旃延常為世尊之所稱譽，及諸智梵行人。
尊者大迦旃延能廣分別世尊向所略說義。
諸賢共往詣尊者大迦旃延所，請說此義，若尊者大迦旃延為分別者，我等當善受持！」
^n6^m12於是，諸比丘往詣尊者大迦旃延所，共相問訊，卻坐一面，白曰：
「尊者大迦旃延！當知世尊略說此義，不廣分別，卽從座起，入室燕坐。
比丘！若人所因念，出家學道，思想修習，及過去、未來、今現在法，不愛、不樂、不著、不住，是說苦邊。
欲使、恚使、有使、慢使、無明使、見使、疑使、鬪諍、憎嫉、諛諂、欺誑、妄言、兩舌及無量惡不善之法，是說苦邊。
我等便作是念：諸賢誰能廣分別世尊向所略說義？我等復作是念：
尊者大迦旃延常為世尊之所稱譽，及諸智梵行人，尊者大迦旃延能廣分別世尊向所略說義，唯願尊者大迦旃延為慈愍故而廣說之！」
^n7^m13爾時，尊者大迦旃延告曰：
「諸賢！聽我說喻，慧者聞喻則解其義。
諸賢！猶如有人欲得求實，為求實故，持斧入林。
彼見大樹成根、莖、節、枝、葉、華、實，彼人不觸根、莖、節、實，但觸枝、葉。
諸賢所說亦復如是，世尊現在捨來就我而問此義，所以者何？
諸賢！當知世尊是眼、是智、是義、是法、法主、法將，說真諦義，現一切義由彼世尊。
諸賢應往詣世尊所而問此義：
『世尊！此云何？此何義？』
如世尊說者，諸賢等當善受持！」
^m14時，諸比丘白曰：「唯然，尊者大迦旃延！
世尊是眼、是智、是義、是法、法主、法將，說真諦義，現一切義由彼世尊。
我等應往詣世尊所而問此義：
『世尊！此云何？此何義？』如世尊說者，我等當善受持。
然，尊者大迦旃延常為世尊之所稱譽，及諸智梵行人，尊者大迦旃延能廣分別世尊向所略說義，唯願尊者大迦旃延為慈愍故而廣說之！」
^n8^m15a尊者大迦旃延告諸比丘：
「諸賢等共聽我所說。諸賢！
緣眼及色，生眼識，三事共會，便有更觸，緣更觸便有所覺，若所覺便想，若所想便思，若所思便念，若所念便分別。
比丘者因是念出家學道，思想修習，此中過去、未來、今現在法，不愛、不樂、不著、不住，是說苦邊。
欲使、恚使、有使、慢使、無明使、見使、疑使、諍、憎嫉、諛諂、欺誑、妄言、兩舌及無量惡不善之法，是說苦邊。
^n9^m15b如是耳、鼻、舌、身緣意及法，生意識，三事共會，便有更觸，緣更觸便有所覺，若所覺便想，若所想便思，若所思便念，若所念便分別。
比丘者因是念出家學道，思想修習，此中過去、未來、今現在法，不愛、不樂、不著、不住，是說苦邊。
欲使、恚使、有使、慢使、無明使、見使、疑使、鬪諍、憎嫉、諛諂、欺誑、妄言、兩舌及無量惡不善之法，是說苦邊。
^n10^m16a諸賢！比丘者，除眼、除色、除眼識，有更觸施設更觸者，是處不然。
若不施設更觸，有覺施設覺者，是處不然。
若不施設覺，有施設念、出家學道、思想修習者，是處不然。
^m16b如是耳、鼻、舌、身，除意、除法、除意識，有更觸施設更觸者，是處不然。
若不施設更觸，有覺施設覺者，是處不然。
若不施設覺，有施設念、出家學道、思想修習者，是處不然。
^n11^m17a諸賢！比丘者，因眼、因色、因眼識，有更觸施設更觸者，必有此處。
因施設更觸，有覺施設覺者，必有此處。
因施設覺，有施設念、出家學道、思想修習者，必有此處。
^n12^m17b如是耳、鼻、舌、身，因意、因法、因意識，有更觸施設更觸者，必有此處。
因施設更觸，有覺施設覺者，必有此處。
因施設覺，有施設念、出家學道、思想修習者，必有此處。
^m18諸賢！謂世尊略說此義，不廣分別，卽從座起，入室燕坐。
比丘！若人所因念，出家學道，思想修習，及過去、未來、今現在法，不愛、不樂、不著、不住，是說苦邊。
欲使、恚使、有使、慢使、無明使、見使、疑使、鬪諍、憎嫉、諛諂、欺誑、妄言、兩舌及無量惡不善之法，是說苦邊。
此世尊略說不廣分別義，我以此句、以此文廣說如是。
諸賢！可往向佛具陳，若如世尊所說義者，諸賢等便可受持。」
^n13^m19於是，諸比丘聞尊者大迦旃延所說，善受持誦，卽從座起，遶尊者大迦旃延三匝而去。
往詣佛所，稽首作禮，卻坐一面，白曰：
「世尊！向世尊略說此義，不廣分別，卽從座起，入室宴坐。
尊者大迦旃延以此句、以此文而廣說之。」
^n14^m20世尊聞已，歎曰：「善哉！善哉！我弟子中有眼、有智、有法、有義。
所以者何？謂師為弟子略說此義，不廣分別，彼弟子以此句、以此文而廣說之，如迦旃延比丘所說，汝等應當如是受持。
所以者何？以說觀義應如是也。
比丘！猶如有人因行無事處、山林樹間，忽得蜜丸，隨彼所食而得其味。
如是族姓子於我此正法、律，隨彼所觀而得其味，觀眼得味，觀耳、鼻、舌、身，觀意得味。」
^n15^m21爾時，尊者阿難執拂侍佛，於是，尊者阿難叉手向佛，白曰：
「世尊！此法名何等？我當云何奉持？」
^m22世尊告曰：「阿難！此法名為蜜丸喻，汝當受持！」
^m23於是，世尊告諸比丘：「汝等受此蜜丸喻法，當諷誦讀。
所以者何？比丘！此蜜丸喻有法有義，梵行之本，趣道趣覺，趣於涅槃。
若族姓子剃除鬚髮，著袈裟衣，至信、捨家、無家、學道者，當善受持此蜜丸喻。」
^n16^m24佛說如是，尊者阿難及諸比丘聞佛所說，歡喜奉行。
^ck116
（一一六）瞿曇彌經^n1^m1我聞如是：
^m2a一時，佛遊釋羇瘦，在迦維羅衛尼拘類樹園，與大比丘眾俱受夏坐。
^m2b爾時，瞿曇彌大愛往詣佛所，稽首佛足，卻住一面，白曰：
「世尊！女人可得第四沙門果耶？
因此故，女人於此正法、律中，至信、捨家、無家、學道耶？」
^m2c世尊告曰：「止！止！瞿曇彌！汝莫作是念：
女人於此正法、律中，至信、捨家、無家、學道。
瞿曇彌！如是汝剃除頭髮，著袈裟衣，盡其形壽，淨修梵行。」
^n2^m2d於是，瞿曇彌大愛為佛所制，稽首佛足，繞三匝而去。
^m3爾時，諸比丘為佛治衣，世尊不久於釋羇瘦受夏坐竟，補治衣訖，過三月已，攝衣持鉢，當遊人間。
^m3b瞿曇彌大愛聞諸比丘為佛治衣，世尊不久於釋羇瘦受夏坐竟，補治衣訖，過三月已，攝衣持鉢，當遊人間。
瞿曇彌大愛聞已，復詣佛所，稽首佛足，卻住一面，白曰：
「世尊！女人可得第四沙門果耶？
因此故，女人於此正法、律中，至信、捨家、無家、學道耶？」
^n3^m3c世尊亦再告曰：「止！止！瞿曇彌！汝莫作是念：
女人於此正法、律中，至信、捨家、無家、學道。
瞿曇彌！如是汝剃除頭髮，著袈裟衣，盡其形壽，淨修梵行。」
^n4^m3d於是，瞿曇彌大愛再為佛所制，稽首佛足，遶三匝而去。
^m4a彼時，世尊於釋羇瘦受夏坐竟，補治衣訖，過三月已，攝衣持鉢，遊行人間。
^m4b瞿曇彌大愛聞世尊於釋羇瘦受夏坐竟，補治衣訖，過三月已，攝衣持鉢，遊行人間。
瞿曇彌大愛卽與舍夷諸老母，俱隨逐佛後，展轉往至那摩提，住那摩提揵尼精舍。
於是，瞿曇彌大愛復詣佛所，稽首佛足，卻住一面，白曰：
「世尊！女人可得第四沙門果耶？
因此故，女人於此正法、律中，至信、捨家、無家、學道耶？」
^n5^m4c世尊至三告曰：「止！止！瞿曇彌！汝莫作是念：
女人於此正法、律中，至信、捨家、無家、學道。
瞿曇彌大愛！如是汝剃除頭髮，著袈裟衣，盡其形壽，淨修梵行。」
^n6^m4d於是，瞿曇彌大愛三為世尊所制，稽首佛足，繞三匝而去。
^m5彼時，瞿曇彌大愛塗跣汙足，塵土坌體，疲極悲泣，住立門外。
尊者阿難見瞿曇彌大愛塗跣汙足，塵土坌體，疲極悲泣，住立門外。見已，問曰：
「瞿曇彌！以何等故，塗跣汙足，塵土坌體，疲極悲泣，住立門外？」
^m6瞿曇彌大愛答曰：「尊者阿難！女人不得於此正法、律中，至信、捨家、無家、學道。」
^n7^m7尊者阿難語曰：「瞿曇彌！今且住此，我往詣佛，白如是事。」
^m8瞿曇彌大愛白曰：「唯然，尊者阿難！」
^m9於是，尊者阿難往詣佛所，稽首佛足，叉手向佛，白曰：
「世尊！女人可得第四沙門果耶？
因此故，女人得於此正法、律中，至信、捨家、無家、學道耶？」
^n8^m10世尊告曰：「止！止！阿難！汝莫作是念：
女人得於此正法、律中，至信、捨家、無家、學道。
阿難！若使女人得於此正法、律中，至信、捨家、無家、學道者，令此梵行便不得久住。
阿難！猶如人家多女少男者，此家為得轉興盛耶？」
^n9^m11尊者阿難白曰：「不也，世尊！」
^m12「如是，阿難！若使女人得於此正法、律中，至信、捨家、無家、學道者，令此梵行不得久住。
阿難！猶如稻田及麥田中，有穢生者必壞彼田。
如是，阿難！若使女人得於此正法、律中，至信、捨家、無家、學道者，令此梵行不得久住。」
^m13尊者阿難復白曰：「世尊！瞿曇彌大愛為世尊多所饒益。
所以者何？世尊母亡後，瞿曇彌大愛鞠養世尊。」
^n10^m14世尊告曰：「如是，阿難！如是，阿難！
瞿曇彌大愛多饒益我，謂母亡後，鞠養於我。
阿難！我亦多饒益於瞿曇彌大愛。
所以者何？阿難！瞿曇彌大愛因我故，得歸佛、歸法、歸比丘僧，不疑三尊及苦、集、滅、道，成就於信，奉持禁戒，修學博聞，成就布施而得智慧，離殺、斷殺，離不與取、斷不與取，離邪淫、斷邪淫，離妄言、斷妄言，離酒、斷酒。
阿難！若使有人因人故，得歸佛、歸法、歸比丘僧，不疑三尊及苦、集、滅、道，成就於信，奉持禁戒，修學博聞，成就布施而得智慧，離殺、斷殺，離不與取、斷不與取，離邪淫、斷邪淫，離妄言、斷妄言，離酒、斷酒。
阿難！設使此人為供養彼人衣被、飲食、臥具、湯藥、諸生活具，至盡形壽，不得報恩。
^n11^m15阿難！我今為女人施設八尊師法，謂女人不當犯，女人奉持，盡其形壽。
阿難！猶如魚師及魚師弟子，深水作塢，為守護水，不令流出。
如是，阿難！我今為女人說八尊師法，謂女人不當犯，女人奉持，盡其形壽。云何為八？
^m16a阿難！比丘尼當從比丘求受具足，阿難！
我為女人施設此第一尊師法，謂女人不當犯，女人奉持，盡其形壽。
^n12^m16b阿難！比丘尼半月半月往從比丘受教。
阿難！我為女人施設此第二尊師法，謂女人不當犯，女人奉持，盡其形壽。
^m16c阿難！若住止處設無比丘者，比丘尼便不得受夏坐。
阿難！我為女人施設此第三尊師法，謂女人不當犯，女人奉持，盡其形壽。
^n13^m16d阿難！比丘尼受夏坐訖，於兩部眾中，當請三事：
求見、聞、疑。阿難！我為女人施設此第四尊師法，謂女人不當犯，女人奉持，盡其形壽。
^m16e阿難！若比丘不聽比丘尼問者，比丘尼則不得問比丘經、律、阿毘曇；
若聽問者，比丘尼得問經、律、阿毘曇。
阿難！我為女人施設此第五尊師法，謂女人不當犯，女人奉持，盡其形壽。
^n14^m16f阿難！比丘尼不得說比丘所犯，比丘得說比丘尼所犯。
阿難！我為女人施設此第六尊師法，謂女人不當犯，女人奉持，盡其形壽。
^m16g阿難！比丘尼若犯僧伽婆尸沙，當於兩部眾中，十五日行不慢。
阿難！我為女人施設此第七尊師法，謂女人不當犯，女人奉持，盡其形壽。
^n15^m16h阿難！比丘尼受具足雖至百歲，故當向始受具足比丘極下意稽首作禮，恭敬承事，叉手問訊。
阿難！我為女人施設此第八尊師法，謂女人不當犯，女人奉持，盡其形壽。
^n16^m17阿難！我為女人施設此八尊師法，謂女人不當犯，女人奉持，盡其形壽。
阿難！若瞿曇彌大愛奉持此八尊師法者，是此正法、律中，出家學道，得受具足，作比丘尼。」
^n17^m18於是，尊者阿難聞佛所說，善受善持，稽首佛足，繞三匝而去。
往詣瞿曇彌大愛所，語曰：
「瞿曇彌！女人得於此正法、律中，至信、捨家、無家、學道。
瞿曇彌大愛！世尊為女人施設此八尊師法，謂女人不當犯，女人奉持，盡其形壽。云何為八？
^n18^m19a瞿曇彌！比丘尼當從比丘求受具足。
瞿曇彌！世尊為女人施設此第一尊師法，謂女人不當犯，女人奉持，盡其形壽。
^m19b瞿曇彌！比丘尼半月半月往從比丘受教。
瞿曇彌！世尊為女人施設此第二尊師法，謂女人不當犯，女人奉持，盡其形壽。
^n19^m19c瞿曇彌！若住止處無比丘者，比丘尼不得受夏坐。
瞿曇彌！世尊為女人施設此第三尊師法，謂女人不當犯，女人奉持，盡其形壽。
^m19d瞿曇彌！比丘尼受夏坐訖，於兩部眾中當請三事：
求見、聞、疑。瞿曇彌！
世尊為女人施設此第四尊師法，謂女人不當犯，女人奉持，盡其形壽。
^n20^m19e瞿曇彌！若比丘不聽比丘尼問者，比丘尼不得問比丘經、律、阿毘曇；
若聽問者，比丘尼得問經、律、阿毘曇。
瞿曇彌！世尊為女人施設此第五尊師法，謂女人不當犯，女人奉持，盡其形壽。
^n21^m19f瞿曇彌！比丘尼不得說比丘所犯，比丘得說比丘尼所犯。
瞿曇彌！世尊為女人施設此第六尊師法，謂女人不當犯，女人奉持，盡其形壽。
^m19g瞿曇彌！比丘尼若犯僧伽婆尸沙，當於兩部眾中，十五日行不慢。
瞿曇彌！世尊為女人施設此第七尊師法，謂女人不當犯，女人奉持，盡其形壽。
^n22^m19h瞿曇彌！比丘尼受具足雖至百歲，故當向始受具足比丘極下意稽首作禮，恭敬承事，叉手問訊。
瞿曇彌！世尊為女人施設此第八尊師法，謂女人不當犯，女人奉持，盡其形壽。
^n23^m20瞿曇彌！世尊為女人施設此八尊師法，謂女人不當犯，女人奉持，盡其形壽。
^m21瞿曇彌！世尊如是說：『若瞿曇彌大愛奉持此八尊師法者，是此正法、律中，出家學道，得受具足，作比丘尼。』」
^m22於是，瞿曇彌大愛白曰：
「尊者阿難！聽我說喻，智者聞喻則解其義。
尊者阿難！猶剎利女，梵志、居士、工師女，端正姝好，極淨沐浴以香塗身，著明淨衣，種種瓔珞嚴飾其容。
或復有人為念彼女，求利及饒益，求安隱快樂，以青蓮華鬘、或瞻蔔華鬘、或修摩那華鬘、或婆師華鬘、或阿提牟多華鬘持與彼女。
彼女歡喜，兩手受之，以嚴其頭。
如是尊者阿難！世尊為女人施設此八尊師法，我盡形壽頂受奉持！」
^n24^m23爾時，瞿曇彌大愛於正法、律中，出家學道，得受具足，作比丘尼。
^m24彼時瞿曇彌大愛於後轉成大比丘尼眾，與諸長老上尊比丘尼為王者所識，久修梵行，共俱往詣尊者阿難所，稽首作禮，卻住一面，白曰：
「尊者阿難！當知此諸比丘尼長老上尊為王者所識，久修梵行，彼諸比丘年少新學，晚後出家，入此正法、律甫爾不久。
願令此諸比丘為諸比丘尼隨其大小稽首作禮，恭敬承事，叉手問訊。」
^n25^m25於是，尊者阿難語曰：「瞿曇彌！今且住此，我往詣佛，白如是事。」
^m26瞿曇彌大愛白曰：「唯然，尊者阿難！」
^m27於是，尊者阿難往詣佛所，稽首佛足，卻住一面，叉手向佛，白曰：
「世尊！今日瞿曇彌大愛與諸比丘尼長老上尊為王者所識，久修梵行，俱來詣我所，稽首我足，卻住一面，叉手語我曰：
『尊者阿難！此諸比丘尼長老上尊為王者所識，久修梵行，彼諸比丘年少新學，晚後出家，入此正法、律甫爾不久。
願令此諸比丘為諸比丘尼隨其大小稽首作禮，恭敬承事，叉手問訊。』」
^n26^m28世尊告曰：「止！止！阿難！守護此言，慎莫說是！
阿難！若使汝知如我知者，不應說一句，況復如是說？
^m29a阿難！若使女人不得於正法、律中，至信、捨家、無家、學道者，諸梵志、居士當以衣布地而作是說：
『精進沙門可於上行，精進沙門難行而行，令我長夜得利饒益，安隱快樂。』
^n27^m29b阿難！若女人不得於此正法、律中，至信、捨家、無家、學道者，諸梵志、居士當以頭髮布地而作是說：
『精進沙門可於上行，精進沙門難行而行，令我長夜得利饒益，安隱快樂。』
^n28^m29c阿難！若女人不得於此正法、律中，至信、捨家、無家、學道者，諸梵志、居士若見沙門，當以手奉種種飲食，住道邊待而作是說：
『諸尊！受是食是，可持是去，隨意所用，令我長夜得利饒益，安隱快樂。』
^n29^m29d阿難！若女人不得於此正法、律中，至信、捨家、無家、學道者，諸信梵志見精進沙門，敬心扶抱，將入於內，持種種財物與精進沙門而作是說：
『諸尊！受是可持是去，隨意所用，令我長夜得利饒益，安隱快樂。』
^n30^m29e阿難！若女人不得於此正法、律中，至信、捨家、無家、學道者，此日月有大如意足，有大威德，有大福祐，有大威神，然於精進沙門威神之德猶不相及，況復死瘦異學耶？
^n31^m29f阿難！若女人不得於此正法、律中，至信、捨家、無家、學道者，正法當住千年，今失五百歲，餘有五百年。
^m30阿難！當知女人不得行五事，若女人作如來、無所著、等正覺，及轉輪王、天帝釋、魔王、大梵天者，終無是處。
當知男子得行五事，若男子作如來、無所著、等正覺，及轉輪王、天帝釋、魔王、大梵天者，必有是處。」
^n32^m31佛說如是，尊者阿難及諸比丘聞佛所說，歡喜奉行。