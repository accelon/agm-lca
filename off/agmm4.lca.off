^ck152
（一五二）鸚鵡經^n1^m1我聞如是：
^m2一時，佛遊王舍城，在竹林迦蘭哆園。
^m3爾時，鸚鵡摩納都題子少有所為，往至王舍城，寄宿居士家。
於是，鸚鵡摩納都題子問所寄宿居士曰：
「頗有沙門、梵志宗主眾師，統領大眾，為人所尊？
令我隨時往見奉敬，儻能因此敬奉之時，得歡喜耶？」
^m4居士答曰：
「有也，天愛！沙門瞿曇釋種子捨釋宗族，剃除鬚髮，著袈裟衣，至信、捨家、無家、學道，覺無上正盡覺。
天愛！自可隨時往見，詣彼奉敬，或能因此奉敬之時，心得歡喜。」
^n2^m5鸚鵡摩納即復問曰：
「沙門瞿曇今在何處？我欲見之。」
^m6居士答曰：
「沙門瞿曇在此王舍城竹林迦蘭哆園，便可往見。」
^m7於是，鸚鵡摩納從所寄宿居士家出，往詣竹林迦蘭哆園。
鸚鵡摩納遙見世尊在樹林間，端正姝好，猶星中月，光耀煒曄，晃若金山，相好具足，威神巍巍，諸根寂定，無有蔽礙，成就調御，息心靜默。
見已，便前往詣佛所，共相問訊，卻坐一面，白曰：
「瞿曇！欲有所問，聽乃敢陳。」
^n3^m8世尊告曰：「恣汝所問。」
^m9鸚鵡摩納問曰：
「瞿曇！如我所聞，若在家者，便得善解，則知如法。
出家學道者，則不然也。我問瞿曇此事云何？」
^m10世尊告曰：「此事不定。」
^m11鸚鵡摩納白曰：「瞿曇！
願今為我分別此事。」
^n4^m12世尊告曰：「摩納！諦聽！善思念之，我當為汝具分別說。」
^m13鸚鵡摩納受教而聽。
^m14a佛言：「摩納！若有在家及出家學道行邪行者，我不稱彼。
所以者何？若有在家及出家學道行邪行者，不得善解，不知如法。
是故，摩納！若有在家及出家學道行邪行者，我不稱彼。
^n5^m14b摩納！若有在家及出家學道行正行者，我稱說彼。
所以者何？若有在家及出家學道行正行者，必得善解，則知如法。
是故，摩納！若有在家及出家學道行正行者，我稱說彼。
^n6^m15摩納！我如是說，說此二法，如是分別，如是顯示。
若有沙門、梵志有力堅固深入，一向專著，而說此為真諦，餘者虛妄。」
^m16鸚鵡摩納白曰：「瞿曇！如我所聞：若在家者，便有大利，有大功德。
出家學道者，則不然也。我問瞿曇此事云何？」
^n7^m17世尊告曰：「此事不定。」
^m18鸚鵡摩納白曰：「瞿曇！
願復為我分別此事。」
^m19世尊告曰：「摩納！諦聽！善思念之，我當為汝具分別說。」
^m20鸚鵡摩納受教而聽。
^m21a佛言：「摩納！若在家者，有大災患，有大鬪諍，有大怨憎。
行邪行者，不得大果，無大功德，猶如田作，有大災患，有大鬪諍，有大怨憎。
行邪行者，不得大果，無大功德。如是，摩納！若在家者亦復如是。
^n8^m21b摩納！出家學道，少有災患，少有鬪諍，少有怨憎。
行邪行者，不得大果，無大功德，猶如治生，少有災患，少有鬪諍，少有怨憎。
行邪行者，不得大果，無大功德。如是，摩納！出家學道亦復如是。
^n9^m22a摩納！若在家者，有大災患，有大鬪諍，有大怨憎。
行正行者，得大果報，有大功德，猶如田作，有大災患，有大鬪諍，有大怨憎。
行正行者，得大果報，有大功德。如是，摩納！若在家者亦復如是。
^n10^m22b摩納！出家學道，少有災患，少有鬪諍，少有怨憎。
行正行者，得大果報，有大功德，猶如治生，少有災患，少有鬪諍，少有怨憎。
行正行者，得大果報，有大功德。如是，摩納！出家學道亦復如是。
^n11^m23摩納！我如是說，說此二法，如是分別，如是顯示。
若有沙門、梵志有力堅固深入，一向專著，而說此為真諦，餘者虛妄。」
^m24鸚鵡摩納白曰：「瞿曇！彼諸梵志施設五法，有大果報，有大功德，作福得善。」
^n12^m25世尊告曰：「若諸梵志施設五法，有大果報，有大功德，作福得善，汝在此眾，今可說耶？」
^m26鸚鵡摩納白曰：「瞿曇！我無不可。所以者何？瞿曇！於今現坐此眾。」
^m27世尊告曰：「汝便可說。」
^m28鸚鵡摩納白曰：「瞿曇！善聽！瞿曇！梵志施設第一真諦法，有大果報，有大功德，作福得善。
第二誦習，第三熱行，第四苦行。瞿曇！
梵志施設第五梵行，有大果報，有大功德，作福得善。」
^n13^m29世尊告曰：「若有梵志施設五法，有大果報，有大功德，作福得善，彼梵志中頗有一梵志作如是說：
『我此五法，於現法中自知自覺，自作證已，施設果。』耶？」
^n14^m30鸚鵡摩納白世尊曰：「無也，瞿曇！」
^m31世尊告曰：「頗有師及祖師，至七世父母，作如是說：
『我此五法，於現法中自知自覺，自作證已，施設果。』耶？」
^m32鸚鵡摩納白世尊曰：「無也，瞿曇！」
^m33爾時，世尊問曰：「摩納！若昔有梵志壽終命過，誦持經書，流布經書，誦習典經：
一曰夜吒，二曰婆摩，三曰婆摩提婆，四曰毗奢蜜哆羅，五曰夜婆陀揵尼，六曰應疑羅婆，七曰婆私吒，八曰迦葉，九曰婆羅婆，十曰婆惒，謂今諸梵志卽彼具經誦習持學，彼頗作是說：
『我此五法，於現法中自知自覺，自作證已，施設果。』耶？」
^n15^m34鸚鵡摩納白世尊曰：「無也，瞿曇！但諸梵志因信受持。」
^m35世尊告曰：「若於諸梵志，無一梵志而作是說：
『我此五法，於現法中自知自覺，自作證已，施設果報。』
亦無師及祖師，乃至七世父母，而作是說：
『我此五法，於現法中自知自覺，自作證已，施設果報。』
若昔有梵志壽終命過，誦持經書，流布經書，誦習典經：
一曰夜吒，二曰婆摩，三曰婆摩提婆，四曰毗奢蜜哆羅，五曰夜婆陀揵尼，六曰應疑羅婆，七曰婆私吒，八曰迦葉，九曰婆羅婆，十曰婆惒，謂今諸梵志卽彼具經誦習持學，彼無作是說：
『我此五法，於現法中自知自覺，自作證已，施設果報。』
摩納！彼諸梵志不以此故，於信向中無根本耶？」
^n16^m36鸚鵡摩納白曰：「瞿曇！實無根本，但諸梵志聞已受持。」
^m37世尊告曰：「猶眾盲兒各相扶持，彼在前者，不見於後，亦不見中；
彼在中者，不見於前，亦不見後；彼在後者，不見於中，亦不見前。
摩納！所說諸梵志輩亦復如是。摩納！
前說信而後復說聞。」
^n17^m38鸚鵡摩納瞋恚世尊，憎嫉不悅，誹謗世尊，指摘世尊，罵詈世尊，應誹謗瞿曇，應指瞿曇，應墮瞿曇，語世尊曰：
「有一梵志，名弗袈裟裟羅，姓直清淨化，彼作是說：
『若有沙門、梵志，於人上法有知有見，現我得者，我聞是已，便大笑之，意不相可，虛妄不真，亦不如法。
云何人生人中，自說得人上法？
若於人上法言我知我見者，此事不然。』」
^n18^m39於是，世尊便作是念：鸚鵡摩納都題子瞋恚於我，憎嫉不悅，誹謗於我，指摘於我，罵詈於我，應誹謗瞿曇，應指瞿曇，應墮瞿曇，而語我曰：
「瞿曇！有梵志名弗袈裟裟羅，姓直清淨化，彼作是說：
『若有沙門、梵志，於人上法有知有見，現我得者，我聞是已，便大笑之，意不相可，虛妄不真，亦不如法。
云何人生人中，自說得人上法？
若於人上法言我知我見者，此事不然。』」
^n19^m40世尊知已，告曰：「摩納！梵志弗袈裟裟羅姓直清淨化，彼知一切沙門、梵志心之所念，然後作是說：
『若有沙門、梵志，於人上法有知有見，現我得者，我聞是已，便大笑之，意不相可，虛妄不真，亦不如法。
云何人生人中，自說得人上法？
若於人上法言我知我見者，此事不然。』耶？」
^m41鸚鵡摩納答曰：「瞿曇！梵志弗袈裟裟羅姓直清淨化，自有一婢，名曰不尼，尚不能知心之所念，況復欲知一切沙門、梵志心之所念耶？
若使知者，終無是處。」
^n20^m42世尊告曰：「猶人生盲，彼作是說：
『無黑白色，亦無見黑白色者；
無好惡色，亦無見好惡色；無長短色，亦無見長短色；
無近遠色，亦無見近遠色；無麁細色，亦無見麁細色。
我初不見不知，是故無色。』彼生盲人作如是說，為真實耶？」
^n21^m43鸚鵡摩納答世尊曰：「不也，瞿曇！所以者何？有黑白色，亦有見黑白色者；
有好惡色，亦有見好惡色；有長短色，亦有見長短色；
有近遠色，亦有見近遠色；
有麁細色，亦有見麁細色。若言：
『我初不見不知，是故無色。』
彼生盲人作是說者，為不真實。」
^n22^m44「摩納！梵志弗袈裟裟羅姓直清淨化，彼所說者，非如生盲無目人耶？」
^m45鸚鵡摩納答世尊曰：「如盲，瞿曇！」
^m46世尊告曰：「摩納！於意云何？若昔有梵志壽終命過，誦持經書，流布經書，誦習典經，謂商伽梵志、生聞梵志、弗袈裟裟羅梵志及汝父都題，若彼所說，可不可、有真無真、有高有下耶？」
^n23^m47鸚鵡摩納答世尊曰：「若昔有梵志壽終命過，誦持經書，流布經書，誦習典經，謂商伽梵志、生聞梵志、弗袈裟裟羅梵志及我父都題，彼所說者，於我意者，欲令可，莫令不可；
欲令真，莫令不真；欲令高，莫令下。」
^n24^m48彼時，世尊問曰：「摩納！梵志弗袈裟裟羅姓直清淨化，彼所說者，非為不可、無有可耶？
非為不真、無有真耶？非為至下、無有高耶？」
^m49鸚鵡摩納答世尊曰：「實爾，瞿曇！」
^n25^m50「復次，摩納！有五法作障礙，作覆蓋，作盲無目，能滅智慧，唐自疲勞，不得涅槃。云何為五？
^m51a摩納！欲第一法作障礙，作覆蓋，作盲無目，能滅智慧，唐自疲勞，不得涅槃。
^m51b摩納！恚、身見、戒取，疑第五法作障礙，作覆蓋，作盲無目，能滅智慧，唐自疲勞，不得涅槃。
^n26^m52a摩納！於意云何？為此五法之所障礙，覆蓋、陰纏，彼若欲觀自義，觀他義，觀俱義，及知一切沙門、梵志心之所念者，終無是處。
^m52b摩納！梵志弗袈裟裟羅姓直清淨化，為欲所染，欲所穢染，欲觸欲猗，著於欲，入於欲中，不見災患，不知出要而行於欲，彼為此五法之所障礙，覆蓋、陰纏，彼若欲觀自義，觀他義，觀俱義，及知一切沙門、梵志心之所念者，終無是處。
^n27^m53復次，摩納！有五欲功德，愛念意樂，彼有愛色欲相應，甚可於樂。
云何為五？目知色，耳知聲，鼻知香，舌知味，身知觸。
摩納！於意云何？眾生因此五欲功德故，生樂生喜，不復是過耶？」
^n28^m54鸚鵡摩納白世尊曰：「如是，瞿曇！」
^m55世尊問曰：「摩納！於意云何？若因草木而然火，及離草木而然火？
何者光㷿最上、最妙、最勝耶？」
^m56鸚鵡摩納白曰：「瞿曇！若離草木而然火者，終無是處，唯有如意足力。
瞿曇！若離草木而然火者，彼光㷿最上、最妙、最勝。」
^n29^m57世尊告曰：「如是！如是！摩納！若離草木而然火者，終無是處，唯有如意足力。
若離草木而然火者，彼光㷿最上、最妙、最勝。
我今假說，摩納！如因草木而然火者，如是眾生所生喜樂，謂因欲、惡不善之法，不得捨樂及於止息。
摩納！如離草木而然火者，如是眾生所生捨樂，謂因離欲，從諸善法而得捨樂及於止息。」
^n30^m58a世尊告曰：「摩納！於意云何？有一梵志作齋行施，或從東方有剎利童子來，彼作是說：
『我於其中得第一座、第一澡水、第一飲食。』
彼於其中不得第一座、第一澡水、第一飲食，便生怨恨而懷憎嫉。
^n31^m58b或從南方有梵志童子來，彼作是說：
『我於其中得淨妙食。』彼於其中不得淨妙食，便生怨恨而懷憎嫉。
^m58c或從西方有居士童子來，彼作是說：
『我於其中得豐饒食。』彼於其中不得豐饒食，便生怨恨而懷憎嫉。
^n32^m58d或從北方有工師童子來，彼作是說：
『我於其中得豐足食。』彼於其中不得豐足食，便生怨恨而懷憎嫉。
^m59摩納！彼諸梵志行如是施，施設何等報耶？」
^m60鸚鵡摩納白曰：「瞿曇！梵志不如是心行於布施，使他生怨恨而懷憎嫉。
瞿曇！當知梵志以愍傷心而行於施，以愍傷心而行施已，便得大福。」
^n33^m61世尊告曰：「摩納！梵志非為施設第六法，有大果報，有大功德，作福得善耶？」
^m62鸚鵡摩納答世尊曰：「如是，瞿曇！」
^m63世尊問曰：「摩納！若有梵志施設五法，有大果報，有大功德，作福得善，汝見此法多在何處？
為在家耶？為出家學道耶？」
^m64a鸚鵡摩納答曰：「瞿曇！若有梵志施設五法，有大果報，有大功德，作福得善，我見此法多在出家學道，非在家也。所以者何？
^n34^m64b在家者多事，多有所作，多有結恨，多有憎諍，彼不能得守護誠諦。
^m64c瞿曇！出家學道者少事，少有所作，少有結恨，少有憎諍，彼必能得守護誠諦。
^m65a瞿曇！彼誠諦者，我見多在出家學道，非在家也。所以者何？
^m65b在家者多事，多有所作，多有結恨，多有憎諍，彼不得行施，不得誦習，不得行苦行，不得行梵行。
^n35^m65c瞿曇！出家學道者少事，少有所作，少有結恨，少有憎諍，彼得行施，彼得誦習，得行苦行，得行梵行。
^m65d瞿曇！行梵行者，我見此法多在出家學道，非在家也。」
^m66a世尊告曰：「摩納！若有梵志施設五法，有大果報，有大功德，作福得善者，我說是從心起。
云何為心？若心無結、無怨、無恚、無諍。
^n36^m66b為修彼故，摩納！於意云何？若有比丘守護誠諦者，彼因守護誠諦故，得喜得悅。
摩納！若有喜及悅，善善相應，我說是從心起。
云何為心？若心無結、無怨、無恚、無諍。
^n37^m66c為修彼故，如是彼得行施，彼得誦習，得行苦行，得行梵行。
彼因行梵行故，得喜得悅。摩納！
若有喜及悅，善善相應，我說是從心起。
云何為心？若心無結、無怨、無恚、無諍。
^n38^m67a彼心與慈俱，遍滿一方成就遊。
如是二三四方，四維上下，普周一切，心與慈俱，無結、無怨、無恚、無諍，極廣甚大，無量善修，遍滿一切世間成就遊。
^m67b如是悲、喜心與捨俱，無結、無怨、無恚、無諍，極廣甚大，無量善修，遍滿一切世間成就遊。
^n39^m68摩納！猶如有人善吹於螺，彼若有方未曾聞者，彼於夜半而登高山，極力吹螺，出微妙聲，遍滿四方。
^m69a如是比丘心與慈俱，遍滿一方成就遊。
如是二三四方，四維上下，普周一切，心與慈俱，無結、無怨、無恚、無諍，極廣甚大，無量善修，遍滿一切世間成就遊。
^n40^m69b如是悲、喜心與捨俱，無結、無怨、無恚、無諍，極廣甚大，無量善修，遍滿一切世間成就遊。
^m70a摩納！於意云何？
若有求天，要求天上故，便行貪伺相應心，令我作天及餘天。
^m70b若有求天，要求天上故，便無結、無怨、無恚、無諍，無量極廣善修，心定意解，遍滿成就遊，令我作天及餘天。
^n41^m71汝觀於彼，誰得作天及餘天耶？」
^m72鸚鵡摩納答曰：「瞿曇！若此求天，要求天上故，便無結、無怨、無恚、無諍，無量極廣善修，心定意解，遍滿成就遊者，我觀於彼必得作天或餘天也。」
^m73a世尊問曰：「摩納！於意云何？若有求梵天，要求梵天上故，便行貪伺相應心，令我作梵天及餘梵天。
^n42^m73b若有求梵天，要求梵天上故，便無結、無怨、無恚、無諍，無量極廣善修，心定意解，遍滿成就遊，令我作梵天及餘梵天。
^m74汝觀於彼，誰得作梵天及餘梵天耶？」
^m75鸚鵡摩納答曰：「瞿曇！若此求梵天，要求梵天上故，便無結、無怨、無恚、無諍，無量極廣善修，心定意解，遍滿成就遊者，我觀於彼得作梵天或餘梵天。」
^n43^m76鸚鵡摩納問曰：「瞿曇！知梵道跡耶？」
^m77世尊告曰：「摩納！我今問汝，隨所解答。
摩納！於意云何？那羅歌邏村去此眾不遠耶？」
^m78鸚鵡摩納答曰：「不遠。」
^m79世尊告曰：「摩納！於意云何？汝於此眾告一人曰：
『汝往至彼那羅歌 邏村，到便即還。』
彼受汝教，速疾往至那羅歌邏村，到便即還。
彼往返已，汝問道路，謂於那羅歌邏村往返出入事，彼人寧住不能答耶？」
^n44^m80鸚鵡摩納答世尊曰：「不也，瞿曇！」
^m81世尊告曰：「摩納！彼人往返於那羅歌邏村，問道路事，乃可得住而不能答，若問如來、無所著、等正覺梵道跡者，終不暫住而不能答。」
^m82鸚鵡摩納白世尊曰：「沙門瞿曇，無著天祠，此事具足，謂問梵道跡能速答故。
^m83世尊！我已知。
善逝！我已解。世尊！我今自歸於佛、法及比丘眾，唯願世尊受我為優婆塞！
從今日始，終身自歸，乃至命盡。」
^n45^m84佛說如是，鸚鵡摩納聞佛所說，歡喜奉行。
^ck153
（一五三）鬚閑提經^n1^m1我聞如是：
^m2一時，佛遊拘樓瘦，在婆羅婆第一靜室，坐於草座。
^m3爾時，世尊過夜平旦，著衣持鉢，入劍摩瑟曇次第乞食。
食訖，中後還舉衣鉢，澡洗手足，以尼師檀著於肩上，往詣一林，至晝行處。
爾時，世尊入於彼林，至一樹下，敷尼師檀，結跏趺坐。
^n2^m4於是，鬚閑提異學中後彷徉，往詣婆羅婆第一靜室，鬚閑提異學遙見婆羅婆第一靜室有布草座一脅臥處，似師子臥，似沙門臥，似梵行臥。
^m5鬚閑提異學見已，問曰：
「婆羅婆第一靜室，誰有此草座一脅臥處，似師子臥，似沙門臥，似梵行臥？」
^m6婆羅婆梵志答曰：「鬚閑提！有沙門瞿曇釋種子，捨釋宗族，剃除鬚髮，著袈裟衣，至信、捨家、無家、學道，覺無上正盡覺，彼第一靜室有此草座一脅臥處，似師子臥，似沙門臥，似梵行臥。」
^n3^m7鬚閑提異學語曰：「婆羅婆！我今不可見見，不可聞聞，謂我見沙門瞿曇臥處。
所以者何？彼沙門瞿曇敗壞地，敗壞地者無可用也。」
^m8婆羅婆語曰：「鬚閑提！汝不應以此事罵彼沙門瞿曇。
所以者何？彼沙門瞿曇多有慧，剎利慧、梵志慧、居士慧、沙門慧，若說慧者皆得聖智。
鬚閑提！我欲以此義向彼沙門瞿曇說，為可爾不？」
^n4^m9鬚閑提語曰：「婆羅婆！若欲說者，則隨汝意，我無所違。
婆羅婆！若見沙門瞿曇者，我亦說此義。
所以者何？彼沙門瞿曇敗壞地，敗壞地者無可用也。」
^m10爾時，世尊在晝行處，以淨天耳出過於人，聞婆羅婆梵志與鬚閑提異學共論此事。
世尊聞已，則於晡時從燕坐起，往詣婆羅婆梵志第一靜室，於草座上敷尼師檀，結跏趺坐。
^n5^m11婆羅婆梵志遙見世尊在樹林間，端正姝好，猶星中月，光耀煒曄，晃若金山，相好具足，威神巍巍，諸根寂定，無有蔽礙，成就調御，息心靜默。
見已，進前往詣佛所，共相問訊，卻坐一面。
^n6^m12世尊問曰：「婆羅婆！與鬚閑提異學共論此草座處耶？」
^m13婆羅婆梵志答世尊曰：「如是，瞿曇！我亦欲以此事向沙門瞿曇說，然沙門瞿曇我未說已自知。
所以者何？以如來、無所著、等正覺故。」
世尊與婆羅婆梵志共論此事。
^m14鬚閑提異學於後彷徉，往詣婆羅婆第一靜室。
^n7^m15a世尊遙見鬚閑提異學來已，而作是說：
「鬚閑提！不調御眼根，不密守護而不修者，必受苦報。
彼於沙門瞿曇善自調御，善密守護而善修者，必得樂報。
鬚閑提！汝因此故，說沙門瞿曇敗壞地，敗壞地者無可用耶？」
^n8^m15b鬚閑提異學答世尊曰：「如是，瞿曇！」
^m16a「鬚閑提！如是耳、鼻、舌、身根，不調御意根，不密守護而不修者，必受苦報。
彼於沙門瞿曇善自調御，善密守護而善修者，必得樂報。
鬚閑提！汝因此故，說沙門瞿曇敗壞地，敗壞地者，無可用耶？」
^m16b鬚閑提異學答世尊曰：「如是，瞿曇！」
^n9^m17a世尊問曰：「鬚閑提！於意云何？若人本未出家學道，彼眼知色，愛念意樂，可欲相應。
彼於後時捨眼知色，剃除鬚髮，著袈裟衣，至信、捨家、無家、學道。
彼眼知色，集、滅、味、患、出要見如真，內息心遊行。
彼若見人未離色欲，為色愛所食，為色熱所熱。
彼眼知色，愛念意樂，可欲相應，行時見已，不稱彼、不樂彼。
鬚閑提！於意云何？若有此樂，因愛因色，樂此樂時，薄賤故不稱彼，薄賤故不樂彼。
鬚閑提！寧可於彼有所說耶？」
^n10^m17b答世尊曰：「不也，瞿曇！」
^m18a「鬚閑提！於意云何？
若人本未出家學道，如是耳知聲，鼻知香，舌知味，身知觸，愛念意樂，可欲相應。
彼於後時，捨身知觸，剃除鬚髮，著袈裟衣，至信、捨家、無家、學道。
彼身知觸，集、滅、味、患、出要見如真，內息心遊行。
彼若見人未離觸欲，為觸愛所食，為觸熱所熱。
彼身知觸，愛念意樂，可欲相應，行時見已，不稱彼、不樂彼。
鬚閑提！於意云何？若有見此樂，因愛因觸，樂此樂時，薄賤故不稱彼，薄賤故不樂彼。
鬚閑提！寧可於彼有所說耶？」
^n11^m18b答世尊曰：「不也，瞿曇！」
^m19a世尊問曰：「鬚閑提！於意云何？若人本未出家學道，五欲功德愛念意樂，可欲相應。
彼於後時，捨五欲功德，剃除鬚髮，著袈裟衣，至信、捨家、無家、學道。
彼五欲功德，集、滅、味、患、出要見如真，內息心遊行。
彼若見人未離欲，為欲愛所食，為欲熱所熱，五欲功德愛念意樂，可欲相應，行時見已，不稱彼、不樂彼。
鬚閑提！於意云何？若有此樂，因欲因欲愛，樂此樂時，薄賤故不稱彼，薄賤故不樂彼。
鬚閑提！寧可於彼有所說耶？」
^n12^m19b答世尊曰：「不也，瞿曇！」
^m20a「鬚閑提！我本未出家學道時，得五欲功德，易不難得，愛念意樂，可欲相應。
我於後時，捨五欲功德，剃除鬚髮，著袈裟衣，至信、捨家、無家、學道。
彼五欲功德，集、滅、味、患、出要見如真，內息心遊行。
我見人未離欲，為欲愛所食，為欲熱所熱，五欲功德，愛念意樂，可欲相應，行時見已，我不稱彼，我不樂彼。
鬚閑提！於意云何？若有此樂，因欲因欲愛，樂此樂時，薄賤故我不稱彼，薄賤故我不樂彼。
鬚閑提！寧可於我有所說耶？」
^n13^m20b答世尊曰：「不也，瞿曇！」
^m21a世尊告曰：「鬚閑提！猶如居士、居士子，極大富樂，資財無量，多諸畜牧、封戶、食邑，諸生活具種種豐饒，彼得五欲，易不難得，彼成就身妙行，口、意妙行。
臨死之時，不樂捨五欲功德，身壞命終，後昇善處，得生天上，具足行五欲功德。
鬚閑提！此天及天子寧當捨天五欲功德，樂人間欲，歡喜念耶？」
^n14^m21b答世尊曰：「不也，瞿曇！所以者何？
人間欲者，臭處不淨，意甚穢惡而不可向，憎諍極苦。
瞿曇！於人間欲，天欲最上、最妙、最勝。
若彼天及天子捨於天上五欲功德，樂人間欲，歡喜念者，終無是處。」
^n15^m22a「如是，鬚閑提！我斷人間欲，度於天欲，剃除鬚髮，著袈裟衣，至信、捨家、無家、學道。
彼五欲功德，集、滅、味、患、出要見如真，內息心遊行。
我見人未離欲，為欲愛所食，為欲熱所熱，五欲功德愛念意樂，可欲相應，行時見已，我不稱彼，我不樂彼。
鬚閑提！於意云何？若有此樂，因欲因欲愛，樂此樂時，薄賤故我不稱彼，薄賤故我不樂彼。
鬚閑提！寧可於我有所說耶？」
^n16^m22b答世尊曰：「不也，瞿曇！」
^m23a世尊告曰：「鬚閑提！猶人病癩，身體爛熟，為蟲所食，爪摘瘡開，臨火坑炙。
鬚閑提！於意云何？若病癩人身體爛熟，為蟲所食，爪摘瘡開，臨火坑炙，如是寧得除病有力，不壞諸根，為脫癩病，身體完健，平復如故，還本所耶？」
^m23b答世尊曰：「不也，瞿曇！
所以者何？若病癩人身體爛熟，為蟲所食，爪摘瘡開，臨火坑炙，如是更生瘡轉增多，本瘡轉大，然彼反以癩瘡為樂。」
^n17^m24a「鬚閑提！如病癩人身體爛熟，為蟲所食，爪摘瘡開，臨火坑炙，如是更生瘡轉增多，本瘡轉大，然彼反以癩瘡為樂。
鬚閑提！如是眾生未離欲，為欲愛所食，為欲熱所熱而行於欲。
鬚閑提！如是眾生未離欲，為欲愛所食，為欲熱所熱而行於欲。
如是欲轉增多，欲愛轉廣，然彼反以欲愛為樂。
彼若不斷欲，不離欲愛，內息心，已行、當行、今行者，終無是處。
所以者何？此非道理，斷欲、離欲愛，謂行於欲。」
^n18^m24b世尊告曰：「鬚閑提！猶王及大臣，得五所欲，易不難得。
彼若不斷欲，不離欲愛，內息心，已行、當行、今行者，終無是處。
所以者何？此非道理，斷欲、離欲愛，謂行於欲。
如是，鬚閑提！眾生未離欲，為欲愛所食，為欲熱所熱而行於欲。
鬚閑提！若眾生未離欲，為欲愛所食，為欲熱所熱而行欲者，如是欲轉增多，欲愛轉廣，然彼反以欲愛為樂。
彼若不斷欲，不離欲愛，內息心，已行、當行、今行者，終無是處。
所以者何？此非道理，斷欲、離欲愛，謂行於欲。
^n19^m25a鬚閑提！猶病癩人身體爛熟，為蟲所食，爪摘瘡開，臨火坑炙，有人為彼憐念愍傷，求利及饒益，求安隱快樂，與如其像好藥，與如其像好藥已，除病得力，不壞諸根，已脫癩病，身體完健，平復如故，更還本所。
彼若見人有癩病者，身體爛熟，為蟲所食，以爪摘瘡開，臨火坑炙。
鬚閑提！彼人見已，寧復意樂稱譽喜耶？」
^n20^m25b答世尊曰：「不也，瞿曇！所以者何？有病須藥，無病不須。」
^m26a「鬚閑提！於意云何？
若彼癩人除病得力，不壞諸根，已脫癩病，身體完健，平復如故，更還本所。
有二力士，強捉彼人臨火坑炙，彼於其中慞惶迴避，身生重熱。
鬚閑提！於意云何？此火坑者，於今更熱，大苦可患，甚於本耶？」
^n21^m26b答世尊曰：「不也，瞿曇！其本病癩，身體爛熟，為蟲所食，爪摘瘡開，臨火坑炙，彼於苦大樂更樂想，其心迷亂，有顛倒想。
瞿曇！彼人於今除病得力，不壞諸根，已脫癩病，身體完健，平復如故，更還本所，彼於苦大苦更樂想，其心泰然，無顛倒想。」
^n22^m27a「鬚閑提！如病癩人身體爛熟，為蟲所食，爪摘瘡開，臨火坑炙，彼於苦大樂更樂想，其心迷亂，有顛倒想。
如是，鬚閑提！眾生不離欲，為欲愛所食，為欲熱所熱而行於欲。
彼於苦欲有樂欲想，其心迷亂，有顛倒想。
鬚閑提！猶如彼人除病得力，不壞諸根，已脫癩病，身體完健，平復如故，更還本所，彼於苦大苦更樂想，其心泰然，無顛倒想。
如是，鬚閑提！我於苦欲有苦欲想，得如真實，無顛倒想。
所以者何？鬚閑提！過去時欲不淨臭處，意甚穢惡而不可向，憎諍苦更觸；
未來、現在欲亦不淨臭處，意甚穢惡而不可向，憎諍苦更觸。
鬚閑提！如來、無所著、等正覺說無病第一利，涅槃第一樂。」
^n23^m27b鬚閑提異學白世尊曰：「瞿曇！我亦曾從耆舊尊德長老久學梵行所，聞無病第一利，涅槃第一樂。」
^m28世尊問曰：「鬚閑提！若汝曾從耆舊尊德長老久學梵行所，聞無病第一利，涅槃第一樂。
鬚閑提！何者無病？何者涅槃耶？」
^n24^m29於是，鬚閑提異學身卽是病、是癰、是箭、是蛇、是無常、是苦、是空、是非神，以兩手抆摸而作是說：
「瞿曇！此是無病，此是涅槃。」
^m30世尊語曰：「鬚閑提！猶如生盲，從有目人聞其所說：
『白淨無垢！白淨無垢！』彼聞此已，便求白淨。
有諂誑人而不為彼求利及饒益，求安隱快樂，則以垢膩不淨之衣，持往語曰：
『汝當知之！此是白淨無垢之衣，汝以兩手敬受被身。』
彼盲子喜，卽以兩手敬受被身而作是說：
『白淨無垢！白淨無垢！』
鬚閑提！彼人為自知說？
為不知說？為自見說？為不見說？」
^m31鬚閑提異學答曰：「瞿曇！如是說者，實不知見。」
^n25^m32世尊語曰：「如是，鬚閑提！如盲無目，身卽是病、是癰、是箭、是蛇、是無常、是苦、是空、是非神，以兩手抆摸而作是說：
『瞿曇！此是無病，此是涅槃。』
鬚閑提！汝尚不識於無病，何況知見於涅槃耶？
言知見者，終無是處。
鬚閑提！如來、無所著、等正覺說：
『無病第一利，涅槃第一樂，諸道八正道，往安隱甘露。』
彼眾多人並共聞之，眾多異學聞此偈已，展轉相傳，不能知義。
彼既聞已，而欲求教，彼並愚癡，還相欺誑，彼自現身四大之種，從父母生，飲食所長，常覆按摩澡浴，強忍、破壞、磨滅、離散之法，然見神受神，緣受則有，緣有則生，緣生則老死，緣老死則愁慼啼哭、憂苦懊惱，如是此生純大苦陰。」
^n26^m33於是，鬚閑提異學卽從座起，偏袒著衣，叉手向佛，白曰：
「瞿曇！我今極信沙門瞿曇，唯願瞿曇善為說法，令我得知此是無病，此是涅槃。」
^m34世尊告曰：「鬚閑提！若汝聖慧眼未淨者，我為汝說無病、涅槃，終不能知，唐煩勞我。
鬚閑提！猶生盲人，因他往語：
『汝當知之！此是青色，黃、赤、白色。』
鬚閑提！彼生盲人頗因他說，知是青色，黃、赤、白色耶？」
^n27^m35答世尊曰：「不也，瞿曇！」
^m36「如是，鬚閑提！若汝聖慧眼未淨者，我為汝說無病、涅槃，終不能知，唐煩勞我。
鬚閑提！我為汝說如其像妙藥，令未淨聖慧眼而得清淨。
鬚閑提！若汝聖慧眼得清淨者，汝便自知此是無病，此是涅槃。
鬚閑提！猶生盲人，有諸親親為彼慈愍，求利及饒益，求安隱快樂故，為求眼醫。
彼眼醫者與種種治，或吐或下，或灌於鼻，或復灌下，或刺其脉，或令淚出。
鬚閑提！儻有此處，得淨兩眼。鬚閑提！
若彼兩眼得清淨者，則便自見此是青色，黃、赤、白色。
見彼垢膩不淨之衣，便作是念：
彼卽怨家，長夜則以垢膩之衣欺誑於我。
便有憎心。鬚閑提！此人儻能殺害於彼。
如是，鬚閑提！我為汝說如其像妙藥，令未淨聖慧眼而得清淨。
鬚閑提！若汝聖慧眼得淨者，汝便自知此是無病，此是涅槃。
^n28^m37鬚閑提！有四種法，未淨聖慧眼而得清淨。云何為四？
親近善知識恭敬承事、聞善法、善思惟、趣向法次法。
^m38鬚閑提！汝當如是學，親近善知識恭敬承事、聞善法、善思惟、趣向法次法。
鬚閑提！當學如是。鬚閑提！
汝親近善知識恭敬承事已，便聞善法；
聞善法已，便善思惟；善思惟已，便趣向法次法；
趣向法次法已，便知此苦如真，知此苦集、知此苦滅、知此苦滅道如真。
^n29^m39a云何知苦如真？
謂生苦、老苦、病苦、死苦、怨憎會苦、愛別離苦、所求不得苦、略五盛陰苦，如是知苦如真。
^m39b云何知苦集如真？
謂此愛當受未來有，與喜欲俱，願彼彼有，如是知苦集如真。
^m39c云何知苦滅如真？
謂此愛當受未來有，與喜欲俱，願彼彼有滅、無餘、斷、捨、吐、盡、無欲、沒、息止，如是知苦滅如真。
^n30^m39d云何知苦滅道如真？
謂八支聖道，正見……乃至正定，是謂為八，如是知苦滅道如真。」
^m40說此法已，鬚閑提異學遠塵離垢，諸法法眼生。
^m41於是，鬚閑提異學見法得法，覺白淨法，斷疑度惑，更無餘尊，不復從他，無有猶豫，已住果證，於世尊法得無所畏，卽從座起，稽首佛足，白曰：
「世尊！願令我得出家學道，受具足，得比丘。」
^n31^m42世尊告曰：「善來比丘！修行梵行。」
^m43鬚閑提異學卽是出家學道，受具足，得比丘。
鬚閑提出家學道，受具足，知法已，至得阿羅訶。
^m44佛說如是，尊者鬚閑提聞佛所說，歡喜奉行。
^ck154
（一五四）婆羅婆堂經^n1^m1如是我聞：
^m2一時，佛遊舍衛國，在東園鹿子母堂。
^m3爾時，有二人婆私吒及婆羅婆梵志族，剃除鬚髮，著袈裟衣，至信、捨家、無家、學道。
^m4諸梵志見已，極訶責數，甚急至苦，而語之曰：
「梵志種勝，餘者不如；
梵志種白，餘者皆黑；梵志得清淨，非梵志不得清淨。
梵志梵天子，從彼口生，梵梵所化。
汝等捨勝從不如，捨白從黑，彼禿沙門為黑所縛，斷種無子，是故汝等所作大惡，極犯大過。」
^n2^m5爾時，世尊則於晡時從燕坐起，堂上來下，於堂影中露地經行，為諸比丘說甚深微妙法。
^m6尊者婆私吒遙見世尊則於晡時從燕坐起，堂上來下，於堂影中露地經行，為諸比丘說甚深微妙法。
尊者婆私吒見已，語曰：
「賢者婆羅婆！當知世尊則於晡時從燕坐起，堂上來下，於堂影中露地經行，為諸比丘說甚深微妙法。
賢者婆羅婆！可共詣佛，或能因此從佛聞法。」
^n3^m7於是，婆私吒及婆羅婆卽詣佛所，稽首作禮，從後經行。
^m8世尊迴顧，告彼二人：
「婆私吒！汝等二梵志捨梵志族，剃除鬚髮，著袈裟衣，至信、捨家、無家、學道，諸梵志見已，不大責數耶？」
^m9彼卽答曰：
「唯然，世尊！諸梵志見已，極訶責數，甚急至苦。」
^n4^m10世尊問曰：「婆私吒！諸梵志見已，云何極訶責數，甚急至苦耶？」
^m11答曰：「世尊！諸梵志見我等已，而作是說：
『梵志種勝，餘者不如；
梵志種白，餘者皆黑；梵志得清淨，非梵志不得清淨。
梵志梵天子，從彼口生，梵梵所化。
汝等捨勝從不如，捨白從黑，彼禿沙門為黑所縛，斷種無子，是故汝等所作大惡，極犯大過。』
世尊！諸梵志見我等已，如是極訶責數，甚急至苦。」
^n5^m12世尊告曰：「婆私吒！彼諸梵志所說至惡，極自無賴。
所以者何？謂彼愚癡，不善曉解，不識良田，不能自知，作如是說：
『我等梵志是梵天子，從彼口生，梵梵所化。』所以者何？
^n6^m13a婆私吒！我此無上明、行、作證，不說生勝，不說種姓，不說憍慢，彼可我意，不可我意，因坐因水，所學經書。
^m13b婆私吒！若有婚姻者，彼應說生，應說種姓，應說憍慢，彼可我意，不可我意，因坐因水，所學經書。
^n7^m13c婆私吒！若有計生、計姓、計慢者，彼極遠離於我無上明、行、作證。
^m13d婆私吒！說生、說姓、說慢，彼可我意，不可我意，因坐因水，所學經書者，於我無上明、行、作證別。
^m14復次，婆私吒！謂有三種，令非一切人人共諍，雜善不善法，彼則為聖所稱不稱。
^n8^m15云何為三？剎利種、梵志種、居士種。
^m16a婆私吒！於意云何？
剎利殺生、不與取、行邪淫、妄言……乃至邪見，居士亦然，非梵志耶？」
^m16b答曰：「世尊！剎利亦可殺生、不與取、行邪淫、妄言……乃至邪見，梵志、居士亦復如是。」
^m17a世尊問曰：「婆私吒！於意云何？梵志離殺、斷殺、不與取、行邪淫、妄言……乃至離邪見，得正見，剎利、居士為不然耶？」
^m17b答曰：「世尊！梵志亦可離殺、斷殺、不與取、行邪淫、妄言……乃至離邪見得正見，剎利、居士亦復如是。」
^n9^m18a世尊問曰：「婆私吒！於意云何？若有無量惡不善法，是剎利、居士所行，非梵志耶？
^m18b若有無量善法，是梵志所行，非剎利、居士耶？」
^m19a答曰：「世尊！若有無量惡不善法，彼剎利、居士亦可行，梵志亦復如是。
^n10^m19b若有無量善法，彼梵志亦可行，剎利、居士亦復如是。」
^m20a「婆私吒！若有無量惡不善法，一向剎利、居士行，非梵志者；
若有無量善法，一向梵志行，非剎利、居士者，彼諸梵志可作是說：
『我等梵志是梵天子，從彼口生，梵梵所化。』所以者何？
^m20b婆私吒！見梵志女始婚姻時，婚姻已後，見懷妊身時，懷妊身已後，見產生時，或童男，或童女。
婆私吒！如是諸梵志亦如世法，隨產道生，然彼妄言誣謗梵天而作是說：
『我等梵志是梵天子，從彼口生，梵梵所化。』
^n11^m21a婆私吒！若族姓子、若干種姓、若干種名，捨若干族，剃除鬚髮，著袈裟衣，至信、捨家、無家，從我學道，應作是說：
『我等梵志是梵天子，從彼口生，梵梵所化。』所以者何？
^n12^m21b婆私吒！彼族姓子入我正法、律中，受我正法、律，得至彼岸，斷疑度惑，無有猶豫，於世尊法得無所畏，是故彼應作是說：
『我等梵志是梵天子，從彼口生，梵梵所化。』
^n13^m22婆私吒！彼梵天者，是說如來、無所著、等正覺。
^m23梵是如來，冷是如來。
無煩無熱，不離如者，是如來也。
^m24a婆私吒！於意云何？
諸釋下意愛敬至重，供養奉事於波斯匿拘娑羅王耶？」
^m24b彼則答曰：「如是，世尊！」
^m25a世尊問曰：「婆私吒！於意云何？若諸釋下意愛敬至重，供養奉事於波斯匿拘娑羅王，如是波斯匿拘娑羅王則於我身下意愛敬至重，供養奉事我耶？」
^n14^m25b答世尊曰：「諸釋下意愛敬至重，供養奉事於波斯匿拘娑羅王者，此無奇特。
若波斯匿拘娑羅王下意愛敬至重，供養奉事於世尊者，此甚奇特！」
^m26a世尊告曰：「婆私吒！波斯匿拘娑羅王不如是意，而於我身下意愛敬至重，供養奉事於我：
沙門瞿曇種族極高，我種族下；
沙門瞿曇財寶甚多，我財寶少；
沙門瞿曇形色至妙，我色不妙；
沙門瞿曇有大威神，我威神小；
沙門瞿曇有善智慧，我有惡智。
^n15^m26b婆私吒！但波斯匿娑羅王愛敬於法，至重供養，為奉事故，而於我身下意愛敬至重，供養奉事於我。」
^m27爾時，世尊告比丘曰：「婆私吒！有時此世皆悉敗壞，此世壞時，若有眾生生晃昱天，彼於其中妙色意生，一切支節諸根具足，以喜為食，自身光明，昇於虛空，淨色久住。
婆私吒！有時此大地滿其中水，彼大水上以風吹攪，結構為精，合聚和合，猶如熟酪，以抨抨乳，結構為精，合聚和合。
如是，婆私吒！有時此大地滿其中水，彼大水上以風吹攪，結構為精，合聚和合，從是生地味，有色香味。
云何為色？猶如生酥及熟酥色。
云何為味？如蜜丸味。
婆私吒！有時此世還復成時，若有眾生生晃昱天，壽盡、業盡、福盡命終，生此為人。
生此間已，妙色意生，一切支節諸根具足，以喜為食，自身光明，昇於虛空，淨色久住。
婆私吒！爾時，世中無有日月，亦無星宿，無有晝夜，無月、半月，無時無歲。
婆私吒！當爾之時，無父無母，無男無女，又無大家，復無奴婢，唯等眾生。
於是，有一眾生貪餮不廉，便作是念：
云何地味？我寧可以指抄此地味嘗。
彼時，眾生便以指抄此地味嘗。
如是，眾生既知地味，復欲得食。
彼時，眾生復作是念：何故以指食此地味，用自疲勞？
我今寧可以手撮此地味食之。
彼時，眾生便以手撮此地味食。
於彼眾生中復有眾生，見彼眾生各以手撮此地味食，便作是念：
此實為善！此實為快！我等寧可亦以手撮此地味食。
時，彼眾生卽以手撮此地味食。
若彼眾生以手撮此地味食已，如是如是，身生轉厚、轉重、轉堅，若彼本時有清淨色，於是便滅，自然生闇。
^n16^m28婆私吒！世間之法，自然有是。
若生闇者，必生日月；生日月已，便生星宿；
生星宿已，便成晝夜；成晝夜已，便有月、半月，有時、有歲。
彼食地味，住世久遠。
婆私吒！若有眾生食地味多者，便生惡色；
食地味少者，便有妙色。
從是知色有勝有如，因色勝如故，眾生眾生共相輕慢言：
『我色勝，汝色不如。』因色勝如而生輕慢及惡法故，地味便滅。
地味滅已，彼眾生等便共聚集，極悲啼泣而作是語：
『奈何地味！奈何地味！』
猶如今人含消美物，不說本字，雖受持而不知義，此說觀義亦復如是。
^n17^m29婆私吒！地味滅後，彼眾生生地肥，有色香味。
云何為色？猶如生酥及熟酥色。
云何為味？如蜜丸味。
彼食此地肥，住世久遠。
婆私吒！若有眾生食地肥多者，便生惡色；
食地肥少者，便有妙色。
從是知色有勝有如，因色勝如故，眾生眾生共相輕慢言：
『我色勝，汝色不如。』
因色勝如而生輕慢及惡法故，地肥便滅。
地肥滅已，彼眾生等便共聚集，極悲啼泣而作是語：
『奈何地肥！奈何地肥！』
猶如今人為他所責，不說本字，雖受持而不知義，此說觀義亦復如是。
婆私吒！地肥滅後，彼眾生生婆羅，有色香味。
云何為色？猶如曇華色。
云何為味？如淖蜜丸味。
彼食此婆羅，住世久遠。
婆私吒！若有眾生食婆羅多者，便生惡色；
食婆羅少者，便有妙色。
從是知色有勝有如，因色勝如故，眾生眾生共相輕慢言：
『我色勝，汝色不如。』
因色勝如而生輕慢及惡法故，婆羅便滅。
婆羅滅已，彼眾生等便共聚集，極悲啼泣而作是語：
『奈何婆羅！奈何婆羅！』
猶如今人苦法所觸，不說本字，雖受持而不知義，此說觀義亦復如是。
婆私吒！婆羅滅後，彼眾生生自然粳米，白淨無皮，亦無有䵃藁，長四寸，朝刈暮生，暮刈朝生，熟有鹽味，無有生氣，眾生食此自然粳米。
如彼眾生食此自然粳米已，彼眾生等便生若干形，或有眾生而生男形，或有眾生而生女形。
若彼眾生生男女形者，彼相見已，便作是語：
『惡眾生生！惡眾生生！』
婆私吒！惡眾生生者，謂說婦人也。
若彼眾生生於男形及女形者，彼眾生等則更相伺；
便相伺已，眼更相視；更相視已，則更相染；
更相染已，便有煩熱；
有煩熱已，便相愛著；相愛著已，便行於欲。
若見行欲，便以木石，或以杖塊而打擲之，便作是語：
『咄！弊惡眾生作非法事。』
云何眾生共作是耶？猶如今人迎新婦時，則以襆華散，或以華鬘垂，作如是言：
『新婦安隱！新婦安隱！』
本所可憎，今所可愛。
婆私吒！若有眾生惡不淨法，憎惡羞恥，懷慚愧者，彼便離眾一日、二日……至六、七日，半月、一月……乃至一歲。
^n18^m30婆私吒！若有眾生欲得行此不淨行者，彼便作家而作是說：
『此中作惡！此中作惡！』
婆私吒！是謂初因初緣世中起家法，舊第一智，如法非不如法，如法人尊。
於中有一懶惰眾生，便作是念：
我今何為日日常取自然粳米？
我寧可并取一日食直耶？彼便并取一日食米。
於是，有一眾生語彼眾生曰：『眾生！汝來共行取米耶？』
彼則答曰：『我已并取，汝自取去。』
彼眾生聞已，便作是念：
此實為善！此實為快！我亦寧可并取明日所食米耶？彼便并取明日米來。
復有一眾生語彼眾生曰：『眾生！汝來共行取米耶？』
彼則答曰：『我已并取明日米來，汝自取去。』
彼眾生聞已，便作是念：
此實為善！此實為快！我今寧可并取宿日食米來耶？
時，彼眾生卽便并取七日米來。
如彼眾生自然粳米極取積聚，彼七粳米便生皮䵃，刈至七日亦生皮䵃，隨所刈處，即不復生。
^n19^m31於是，彼眾生便共聚集，極悲啼泣，作如是語：
『我等生惡不善之法，謂我曹等儲畜宿米。
所以者何？我等本有妙色意生，一切支節諸根具足，以喜為食，自身光明，昇於虛空，淨色久住。
我等生地味，有色香味。云何為色？猶如生酥及熟酥色。
云何為味？如蜜丸味。我等食地味，住世久遠。
我等若食地味多者，便生惡色；食地味少者，便有妙色。
從是知色有勝有如，因色勝如故，我等各各共相輕慢言：
我色勝，汝色不如。因色勝如而生輕慢及惡法故，地味便滅。
地味滅後，我等生地肥，有色香味。
云何為色？猶如生酥及熟酥色。云何為味？如蜜丸味。
我等食地肥，住世久遠。
我等若食地肥多者，便生惡色；食地肥少者，便有妙色。
從是知色有勝有如，因色勝如故，我等各各共相輕慢言：
我色勝，汝色不如。因色勝如而生輕慢及惡法故，地肥便滅。
地肥滅後，我等生婆羅，有色香味。
云何為色？猶如曇華色。云何為味？如淖蜜丸味。
我等食婆羅，住世久遠。
我等若食婆羅多者，便生惡色；食婆羅少者，便有妙色。
從是知色有勝有如，因色勝如故，我等各各共相輕慢言：
我色勝，汝色不如。因色勝如而生輕慢及惡法故，婆羅便滅。
婆羅滅後，我等生自然粳米，白淨無皮，亦無有䵃藁，長四寸，朝刈暮生，暮刈朝生，熟有鹽味，無有生氣，我等食彼自然粳米。
如我等自然粳米，極取積聚，彼宿粳米便生皮䵃，刈至七日，亦生皮䵃，隨所刈處，即不復生。
我等寧可造作田種，立標榜耶？』
^n20^m32於是，眾生等造作田種，竪立標榜。
於中有一眾生自有稻穀，而入他田竊取他稻。
其主見已，便作是語：
『咄！咄！弊惡眾生，云何作是？汝自有稻，而入他田竊取他稻。
汝今可去，後莫復作！』
然彼眾生復至再三竊取他稻，其主亦至再三見已，便以拳扠牽詣眾所，語彼眾曰：
『此一眾生自有稻穀，而入我田竊取我稻。』
然彼一眾生亦語眾曰：『此一眾生以拳扠我牽來詣眾。』
於是，彼諸眾生共聚集會，極悲啼泣而作是語：
『我等生惡不善之法，謂守田也。
所以者何？因守田故，便共諍訟，有失有盡，有相道說，有拳相扠。
我等寧可於其眾中舉一端正形色，極妙最第一者，立為田主。
若可訶者，當令彼訶；若可擯者，當令彼擯。
若我曹等所得稻穀，當以如法輸送與彼。』
^n21^m33a於是，彼眾生中，若有端正形色，極妙最第一者，眾便共舉，立為田主。
若可訶者，彼便訶責；若可擯者，彼便擯棄。
^m33b若有稻者，便以如法輸送與彼是田主，是田主謂之剎利也，令如法樂眾生，守護行戒是王，是王謂之王也。
^n22^m33c婆私吒！是謂初因初緣世中剎利種，舊第一智，如法非不如法，如法人尊。
^m34a於是，彼異眾生以守為病，以守為癰，以守為箭刺，便棄捨守，依於無事，作草葉屋而學禪也。
^m34b彼從無事，朝朝平旦入村邑王城而行乞食。
彼多眾生見便施與，恭敬尊重，而作是語：
『此異眾生以守為病，以守為癰，以守為箭刺，便棄捨守，依於無事，作草葉屋而學禪也，此諸尊捨害、惡不善法是梵志，是梵志謂之梵志也。』
^n23^m34c彼眾生學禪不得禪，學苦行不得苦行，學遠離不得遠離，學一心不得一心，學精進不得精進，便捨無事，還村邑王城，作四柱屋，造立經書。
^m34d彼多眾生見如是已，便不復施與、恭敬、尊重，而作是語：
『此異眾生本以守為病，以守為癰，以守為箭刺，便棄捨守，依於無事，作草葉屋，而學於禪不能得禪，學苦行不得苦行，學遠離不得遠離，學一心不得一心，學精進不得精進，便捨無事，還村邑王城，作四柱屋，造立經書，此諸尊等更學博聞，不復學禪是博聞，是博聞謂之博聞。』
^n24^m34e婆私吒！是謂初因初緣世中有梵志種，舊第一智，如法非不如法，如法人尊。
^m35a於是，彼異眾生各各詣諸方而作田業，是各各諸方而作田業，是各各諸方而作田業，謂之鞞舍。
^m35b婆私吒！是謂初因初緣世中有鞞舍種，舊第一智，如法非不如法，如法人尊。
^n25^m36a婆私吒！世中起此三種姓已，便知有第四沙門種也。
云何世中有此三種姓已，便知有第四沙門種耶？
^m36b於剎利族姓之子，能自訶責惡不善法，自厭憎惡惡不善法，剃除鬚髮，著袈裟衣，至信、捨家、無家、學道，而作是念：
我當作沙門行於梵行。便作沙門行於梵行。
^n26^m36c如是梵志種族、鞞舍種族族姓之子，亦自訶責惡不善法，自厭憎惡惡不善法，剃除鬚髮，著袈裟衣，至信、捨家、無家、學道，亦作是念：
我當作沙門行於梵行。便作沙門行於梵行。
^n27^m37婆私吒！如是世中起此三種姓已，便知有第四沙門種也。
^m38婆私吒！我今廣說此三種姓。云何廣有此三種耶？
^m39a剎利種族族姓之子身行不善法，口、意行不善法，彼身壞命終，一向受苦。
^m39b如是梵志種族、鞞舍種族族姓之子身行不善法，口、意行不善法，彼身壞命終，一向受苦。
^n28^m40a婆私吒！剎利種族族姓之子身行善法，口、意行善法，彼身壞命終，一向受樂。
^m40b如是梵志種族、鞞舍種族族姓之子身行善法，口、意行善法，彼身壞命終，一向受樂。
^m41a婆私吒！剎利種族族姓之子身行二行及與護行，口、意行二行及與護行，彼身壞命終，受於苦樂。
^n29^m41b如是梵志種族、鞞舍種族族姓之子身行二行及與護行，口、意行二行及與護行，彼身壞命終，受於苦樂。
^m42a婆私吒！剎利種族族姓之子修七覺法，善思善觀，彼如是知、如是見，欲漏心解脫，有漏、無明漏心解脫，解脫已，便知解脫：
生已盡，梵行已立，所作已辦，不更受有，知如真。
^n30^m42b如是梵志種族、鞞舍種族族姓之子修七覺法，善思善觀，彼如是知、如是見，欲漏心解脫，有漏、無明漏心解脫，解脫已，便知解脫：
生已盡，梵行已立，所作已辦，不更受有，知如真。
^n31^m43婆私吒！如是此三種廣分別也。
^m44梵天帝主說此偈曰：『剎利二足尊，謂有種族姓，求學明及行，彼為天人稱。』
^m45婆私吒！梵天帝主善說此偈，非不善也；
善歌諷誦，非不善也；善詠語言，非不善也。謂如是說：
『剎利二足尊，謂有種族姓，求學明及行，彼為天人稱。』
所以者何？我亦如是說：
『剎利二足尊，謂有種族姓，求學明及行，彼為天人稱。』
^n32^m46佛說如是，尊者婆私吒、婆羅婆等，及諸比丘聞佛所說，歡喜奉行。
^ck155
（一五五）須達哆經^n1^m1如是我聞：
^m2一時，佛遊舍衛國，在勝林給孤獨園。
^m3爾時，須達哆居士往詣佛所，稽首作禮，卻坐一面。
^m4世尊問曰：
「居士家頗行施耶？」
^m5須達哆居士答曰：
「唯然，世尊！家行布施，但為至麁，不能好也，糠飯麻羹，薑菜一片。」
^n2^m6世尊告曰：
「居士！若施麁食及施妙食，俱得報耳！
^m7a居士！若行麁施，不信施、不故施、不自手施、不自往施、不思惟施、不由信施、不觀業果報施者，當觀如是受報：
心不欲得好家，不欲得好乘，不欲得好衣被，不欲得好飲食，不欲得好五欲功德。
所以者何？以不至心故行施也。居士！當知受報如是。
^n3^m7b居士！若行麁施，信施、故施、自手施、自往施、思惟施、由信施、觀業果報施者，當觀如是受報：
心欲得好家，欲得好乘，欲得好衣被，欲得好飲食，欲得好五欲功德。
所以者何？以其至心故行施也。居士！當知受報如是。
^n4^m7c居士！若行妙施，不信施、不故施、不自手施、不自往施、不思惟施、不由信施、不觀業果報施者，當觀如是受報：
心不欲得好家，不欲得好乘，不欲得好衣被，不欲得好飲食，不欲得好五欲功德。
所以者何？以不至心故行施也。居士！當知受報如是。
^n5^m7d居士！若行妙施，信施、故施、自手施、自往施、思惟施、由信施、觀業果報施者，當觀如是受報：
心欲得好家，欲得好乘，欲得好衣被，欲得好飲食，欲得好五欲功德。
所以者何？以其至心故行施也。居士！當知受報如是。
^n6^m8居士！昔過去時有梵志大長者，名曰隨藍，極大富樂，資財無量，封戶食邑多諸珍寶，畜牧產業不可稱計，彼行布施其像如是：
八萬四千金鉢盛滿碎銀，行如是大施；
八萬四千銀鉢盛滿碎金，行如是大施；
八萬四千金鉢盛滿碎金，行如是大施；
八萬四千銀鉢盛滿碎銀，行如是大施；
八萬四千象，莊校嚴飾，白絡覆上，行如是大施；
八萬四千馬，莊校嚴飾，白絡金合霏那，行如是大施；
八萬四千牛，衣繩衣覆，𤚲之皆得一斛乳汁，行如是大施；
八萬四千女，姿容端正，覩者歡悅，眾寶瓔珞，嚴飾具足，行如是大施，況復其餘食噉含消？
^n7^m9a居士！若梵志隨藍行如是大施，若復有施滿閻浮場凡夫食者，此於彼施為最勝也。
^m9b居士！若梵志隨藍行如是大施，及施滿閻浮場凡夫人食，若復有施一須陀洹食者，此於彼施最為勝也。
^m9c居士！若梵志隨藍行如是大施，及施滿閻浮場凡夫人食，施百須陀洹食，若復有施一斯陀含食者，此於彼施為最勝也。
^n8^m9d居士！若梵志隨藍行如是大施，及施滿閻浮場凡夫人食，施百須陀洹、百斯陀含食，若復有施一阿那含食者，此於彼施為最勝也。
^m9e居士！若梵志隨藍行如是大施，及施滿閻浮場凡夫人食，施百須陀洹、百斯陀含、百阿那含食，若復有施一阿羅訶食者，此於彼施為最勝也。
^n9^m9f居士！若梵志隨藍行如是大施，及施滿閻浮場凡夫人食，施百須陀洹、百斯陀含、百阿那含、百阿羅訶食，若復有施一辟支佛食者，此於彼施為最勝也。
^m9g居士！若梵志隨藍行如是大施，及施滿閻浮場凡夫人食，施百須陀洹、百斯陀含、百阿那含、百阿羅訶、百辟支佛食，若復有施一如來、無所著、等正覺食者，此於彼施為最勝也。
^n10^m9h居士！若梵志隨藍行如是大施，及施滿閻浮場凡夫人食，施百須陀洹、百斯陀含、百阿那含、百阿羅訶、百辟支佛食，若有作房舍，施四方比丘眾者，此於彼施為最勝也。
^n11^m9i居士！若梵志隨藍行如是大施，及施滿閻浮場凡夫人食，施百須陀洹、百斯陀含、百阿那含、百阿羅訶、百辟支佛食，作房舍施四方比丘眾，若有歡喜心歸命三尊佛、法、比丘眾及受戒者，此於彼施為最勝也。
^n12^m9j居士！若梵志隨藍行如是大施，及施滿閻浮場凡夫人食，施百須陀洹、百斯陀含、百阿那含、百阿羅訶、百辟支佛食，作房舍施四方比丘眾，歡喜心歸命三尊佛、法、比丘眾及受戒，若有為彼一切眾生行於慈心，乃至𤚲牛頃者，此於彼施為最勝也。
^n13^m9k居士！若梵志隨藍行如是大施，及施滿閻浮場凡夫人食，施百須陀洹、百斯陀含、百阿那含、百阿羅訶、百辟支佛食，作房舍施四方比丘眾，歡喜心歸命三尊佛、法、比丘眾及受戒，為一切眾生行於慈心，乃至𤚲牛頃，若有能觀一切諸法無常、苦、空及非神者，此於彼施為最勝也。
^n14^m10於居士意云何？
昔時梵志大長者名隨藍者，謂異人耶？莫作斯念！
所以者何？當知卽是我也。
我昔為梵志大長者，名曰隨藍。
^m11a居士！我於爾時為自饒益，亦饒益他，饒益多人，愍傷世間，為天、為人求義及饒益，求安隱快樂，爾時說法不至究竟，不究竟白淨、不究竟梵行、不究竟梵行訖。
爾時，不離生老病死、啼哭憂慼，亦未能得脫一切苦。
^n15^m11b居士！我今出世如來、無所著、等正覺、明行成為、善逝、世間解、無上士、道法御、天人師，號佛、眾祐，我今自饒益，亦饒益他，饒益多人，愍傷世間，為天、為人求義及饒益，求安隱快樂，我今說法得至究竟，究竟白淨、究竟梵行、究竟梵行訖。
我今已離生老病死、啼哭憂慼，我今已得脫一切苦。」
^n16^m12佛說如是，須達哆居士及諸比丘聞佛所說，歡喜奉行。
^ck156
（一五六）梵波羅延經^n1^m1如是我聞：
^m2一時，佛遊舍衛國，在勝林給孤獨園。
^m3爾時，拘娑羅國眾多梵志中後彷徉，往詣佛所，共相問訊，卻坐一面，白曰：
「瞿曇！欲有所問，聽我問耶？」
^m4世尊告曰：「恣汝所問。」
^m5時，諸梵志問曰：「瞿曇！頗今有梵志學故梵志法，為越故梵志法耶？」
^m6世尊答曰：「今無梵志學故梵志法，梵志久已越故梵志法。」
^n2^m7時，諸梵志問曰：「瞿曇！云何今無梵志學故梵志法，諸梵志等越故梵志法來為幾時耶？」
^m8彼時，世尊以偈答曰：所謂昔時有，自調御熱行，捨五欲功德，行清淨梵行；
梵行及戒行，率至柔軟性，恕亮無害心，忍辱護其意。
昔時有此法，梵志不護此，梵志不守護，所有錢財穀，
誦習錢財穀，梵志守此藏。衣色若干種，屋舍及床榻，
豐城及諸國，梵志學如是；此梵志莫害，率守護諸法。
往到於他門，無有拘制彼；發家乞求法，隨其食時到。
梵志住在家，見者欲為施；滿四十八年，行清淨梵行。
求索明行成，昔時梵志行；彼不偷財物，亦無有恐怖。
愛受攝相應，當以共和合；不為煩惱故，怨淫相應法。
諸有梵志者，無能行如是；若有第一行，梵志極堅求。
彼諸淫欲法，不行乃至夢；彼因此梵行，自稱梵我梵。
知彼有此行，慧者當知彼；床薄衣極單，食酥乳命存。
乞求皆如法，立齋行布施；齋時無異乞，自於己乞求。
立齋行施時，彼不有殺牛；如父母兄弟，及餘有親親。
人牛亦如是，彼因是生樂；飲食體有力，乘者安隱樂。
知有此義理，莫樂殺於牛；柔軟身極大，精色名稱譽。
慇懃自求利，昔時梵志行；梵志為自利，專事及非事。
彼當來此世，必度脫此世；彼月過於月，見意趣向彼。
遊戲於夜中，嚴飾諸婦人；吉牛圍繞前，婦女極端正。
人間微妙欲，梵志之常願；具足車乘具，善作縫治好。
家居及婚姻，梵志之常願；彼造作此縛，我等從彼來。
大王齋行施，莫失其財利；饒財物米穀，若有餘錢財。
大王相應此，梵志及車乘；象齋及馬齋，馬齋不障門。
聚集作齋施，財物施梵志；彼從此得利，愛樂惜財物。
彼以起為欲，數數增長愛；猶如廣池水，及無量財物。
如是人有牛，於生生活具；彼造作此縛，我等從彼來。
大王齋行施，莫失其財利；饒財物米穀，若汝多有牛。
大王相應此，梵志及車乘；無量百千牛，因為齋故殺。
頭角無所嬈，牛猪昔時等；往至捉牛角，持利刀殺牛。
喚牛及於父，羅剎名曰香；彼喚呼非法，以刀刺牛時。
此法行於齋，越過最在前；無有事而殺，遠離衰退法。
昔時有三病，欲不用食老；以憎嫉於牛，起病九十八。
如是此憎諍，故為智所惡；若人見如是，誰不有憎者。
如是此世行，無智最下賤；各各為欲憎，若婦誹謗夫。
剎利梵志女，及守護於姓；若犯於生法，自在由於欲。
^n3^m9「如是，梵志！今無梵志學故梵志法，梵志越故梵志法來爾許時也。」
^m10於是，拘娑羅國眾多梵志白曰：
「世尊！我已知。善逝！我已解。
世尊！我今自歸於佛、法及比丘眾，唯願世尊受我為優婆塞！
從今日始，終身自歸，乃至命盡。」
^m11佛說如是，彼拘娑羅國眾多梵志及諸比丘聞佛所說，歡喜奉行。
^ck157
（一五七）黃蘆園經^n1^m1我聞如是：
^m2一時，佛遊鞞蘭若，在黃蘆園中。
^m3爾時，鞞蘭若梵志年耆宿老，壽將欲過，命垂至盡，年百二十，拄杖而行，中後彷徉，往詣佛所，共相問訊，當在佛前倚杖而立，白曰：
「瞿曇！我聞沙門瞿曇年幼極少，新出家學，若有名德沙門梵志親自來詣，而不禮敬，亦不尊重，不從座起，不請令坐。
瞿曇！此事大為不可。」
^n2^m4世尊告曰：「梵志！我初不見天及魔、梵、沙門、梵志，從人至天，謂自來詣，能令如來禮敬尊重，而從座起，請令坐者。
梵志！若有來詣，欲令如來禮敬尊重，而從座起，請令坐者，彼人必當頭破七分。」
^n3^m5梵志復白：「瞿曇無味。」
^m6世尊告曰：「梵志！有事令我無味，然不如汝言。
若有色味、聲味、香味、觸味者，彼如來斷智絕滅拔根終不復生，是謂有事令我無味，然不如汝言。」
^m7梵志復白：「瞿曇無恐怖。」
^m8世尊告曰：「梵志！有事令我無恐怖，然不如汝言。
若有色恐怖，聲、香、味、觸恐怖者，彼如來斷智絕滅拔根終不復生，是謂有事令我無恐怖，然不如汝言。」
^n4^m9梵志復白：「瞿曇不入胎。」
^m10世尊告曰：「梵志！有事令我不入胎，然不如汝言。
若有沙門、梵志當來胎床，斷智絕滅拔根終不復生者，我說彼不入胎，如來當來胎床，斷智絕滅拔根終不復生，是故令我不入胎，是謂有事令我不入胎，然不如汝言。
^m11梵志！我於此眾生無明來，無明樂，無明覆，無明卵之所裹，我先觀法，我於眾生為最第一。
猶雞生卵，或十或十二，隨時念，隨時覆，隨時暖，隨時擁護，彼於其後，雞設放逸，於中有雞子，或以口嘴，或以足爪，啄破其卵，安隱自出，彼於雞子為最第一。
我亦如是，於此眾生無明來，無明樂、無明覆，無明卵之所裹，我先觀法，我於眾生為最第一。
^n5^m12a梵志！我持蒿草往詣覺樹，布草樹下，敷尼師檀，結跏趺坐，不破正坐，要至漏盡。
我不破正坐，要至漏盡，我正坐已，離欲、離惡不善之法，有覺、有觀，離生喜、樂，逮初禪成就遊，是謂我爾時獲第一增上心，卽於現法得安樂居，易不難得，樂住無怖，安隱快樂，令昇涅槃。
^n6^m12b復次，梵志！我覺、觀已息，內靜、一心，無覺、無觀，定生喜、樂，逮第二禪成就遊，是謂我爾時獲第二增上心，卽於現法得安樂居，易不難得，樂住無怖，安隱快樂，令昇涅槃。
^n7^m12c復次，梵志！我離於喜欲捨無求遊，正念正智而身覺樂，謂聖所說、聖所捨、念、樂住、空，逮第三禪成就遊，是謂我爾時獲第三增上心，卽於現法得安樂居，易不難得，樂住無怖，安隱快樂，令昇涅槃。
^n8^m12d復次，梵志！我樂滅、苦滅，喜、憂本已滅，不苦不樂、捨、念、清淨，逮第四禪成就遊，是謂我爾時獲第四增上心，卽於現法得安樂居，易不難得，樂住無怖，安隱快樂，令昇涅槃。
^n9^m13a復次，梵志！我已得如是定心清淨，無穢無煩，柔軟善住，得不動心，覺憶宿命智通作證，我有行有相貌，憶本無量昔所經歷，謂一生、二生、百生、千生、成劫、敗劫、無量成敗劫，彼眾生名某，彼昔更歷，我曾生彼，如是姓、如是字、如是生、如是飲食、如是受苦樂、如是長壽、如是久住、如是壽訖。
此死生彼，彼死生此，我生在此，如是姓、如是字、如是生、如是飲食、如是受苦樂、如是長壽、如是久住、如是壽訖，是謂我爾時初夜得此第一明達，以本無放逸，樂住遠離，修行精勤，謂無智滅而智生，闇壞而明成，無明滅而明生，謂憶宿命智作證明達。
^n10^m13b復次，梵志！我已得如是定心清淨，無穢無煩，柔軟善住，得不動心，學於生死智通作證。
我以清淨天眼出過於人，見此眾生死時生時，好色惡色，妙與不妙，往來善處及不善處，隨此眾生之所作業，見其如真。
若此眾生成就身惡行，口、意惡行，誹謗聖人，邪見，成就邪見業，彼因緣此，身壞命終，必至惡處，生地獄中。
若此眾生成就身妙行，口、意妙行，不誹謗聖人，正見，成就正見業，彼因緣此，身壞命終，必昇善處，上生天中，是謂我爾時中夜得此第二明達，以本無放逸，樂住遠離，修行精勤，謂無智滅而智生，闇壞而明成，無明滅而明生，謂生死智作證明達。
^n11^m13c復次，梵志！我已得如是定心清淨，無穢無煩，柔軟善住，得不動心，學於漏盡智通作證。
我知此苦如真，知此苦集，知此苦滅，知此苦滅道如真；
知此漏如真，知此漏集，知此漏滅，知此漏滅道如真。
我如是知、如是見，欲漏心解脫，有漏、無明漏心解脫，解脫已，便知解脫：
生已盡，梵行已立，所作已辦，不更受有，知如真，是謂我爾時後夜得此第三明達，以本無放逸，樂住遠離，修行精勤，謂無智滅而智生，闇壞而明成，無明滅而明生，謂漏盡智作證明達。
^n12^m14復次，梵志！若有正說而說不癡法，眾生生世，一切眾生最勝，不為苦樂所覆，當知正說者卽是我也。
所以者何？我說不癡法，眾生生世，一切眾生最勝，不為苦樂所覆。」
^n13^m15於是，鞞蘭若梵志卽便捨杖，稽首佛足，白世尊曰：
「世尊為第一，世尊為大，世尊為最，世尊為勝，世尊為等，世尊為不等，世尊無與等等，世尊無障，世尊無障人。
世尊！我今自歸於佛、法及比丘眾，唯願世尊受我為優婆塞！
從今日始，終身自歸，乃至命盡。」
^n14^m16佛說如是，鞞蘭若梵志及諸比丘聞佛所說，歡喜奉行。
^ck158
（一五八）頭那經^n1^m1我聞如是：
^m2一時，佛遊舍衛國，在勝林給孤獨園。
^m3爾時，頭那梵志中後彷徉，往詣佛所，共相問訊，卻坐一面。世尊問曰：
「頭那！若有問汝是梵志耶？汝梵志汝自稱說。」
^m4梵志頭那答曰：「瞿曇！若有正稱說梵志者，為父母所舉，受生清淨，乃至七世父母不絕種族，生生無惡，博聞總持，誦過四典經，深達因、緣、正、文、戲五句說。
瞿曇！正稱說梵志者，卽是我也。所以者何？
我為父母所舉，受生清淨，乃至七世父母不絕種族，生生無惡，博聞總持，誦過四典經，深達因、緣、正、文、戲五句說。」
^n2^m5世尊告曰：「頭那！我今問汝，隨所解答。
頭那！於意云何？若昔有梵志壽終命過，誦持經書，流布經書，誦習典經，所謂夜吒、婆摩、婆摩提婆、毗奢蜜哆邏、夜陀揵尼、應疑羅婆、婆私吒、迦葉、婆羅婆、婆和，謂此施設五種梵志：
有梵志猶如梵，有梵志似如天，有梵志不越界，有梵志越界，有梵志旃荼羅第五。
頭那！此五種梵志，汝為似誰？」
^n3^m6頭那白曰：「瞿曇略說此義，不廣分別，我不能知。
唯願沙門瞿曇善說，令我知義！」
^m7世尊告曰：「頭那！諦聽！善思念之，我當為汝廣分別說。」
^m8頭那白曰：「唯然，瞿曇！」
頭那梵志受教而聽。
^m9a佛言：「頭那！云何梵志猶如梵耶？
若有梵志為父母所舉，受生清淨，乃至七世父母不絕種族，生生無惡。
彼四十八年行童子梵行，欲得經書，誦習典經。
彼得經書，誦習典經已，為供養師求乞財物，如法，非不如法。
云何不如法？非田作，非治生，非書，非算，非數，非印，非手筆，非文章，非經，非詩，非以刀杖，非王從事。
如法求乞，求乞財物供養於師。
布施財物已，心與慈俱，遍滿一方成就遊。
如是二三四方，四維上下，普周一切，心與慈俱，無結無怨，無恚無諍，極廣甚大，無量善修，遍滿一切世間成就遊。
如是悲、喜心與捨俱，無結無怨，無恚無諍，極廣甚大，無量善修，遍滿一切世間成就遊。
頭那！如是梵志猶如梵也。
^n4^m9b頭那！云何梵志似如天耶？
若有梵志為父母所舉，受生清淨，乃至七世父母不絕種族，生生無惡。
彼四十八年行童子梵行，欲得經書，誦習典經。
彼得經書，誦習典經已，為供養師求乞財物，如法，非不如法。
云何不如法？非田作，非治生，非書，非算，非數，非印，非手筆，非文章，非經，非詩，非以刀杖，非王從事。
如法求乞，求乞財物供養於師。
布施財物已，行身妙行，口、意妙行。
行身妙行，口、意妙行已，彼因緣此，身壞命終，必昇善處，上生天中。
頭那！如是梵志似如天也。
^n5^m9c頭那！云何梵志不越界耶？
若有梵志為父母所舉，受生清淨，乃至七世父母不絕種族，生生無惡。
彼四十八年行童子梵行，欲得經書，誦習典經。
彼得經書，誦習典經已，為供養師求乞財物，如法，非不如法。
云何不如法？非田作，非治生，非書，非算，非數，非印，非手筆，非文章，非經，非詩，非以刀杖，非王從事。
如法求乞，求乞財物供養於師。
布施財物已，為自求妻，如法，非不如法。
云何不如法？梵志不如是，意向梵志女，令更相愛，相攝合會。
彼趣梵志女，非不梵志女，亦非剎利女。
不懷姙，不產生。
頭那！以何等故梵志非趣懷姙？
莫令彼男及以女人名不淨淫，是故梵志非趣懷妊。
頭那！以何等故梵志非趣產生？
莫令彼男及以女人名不淨恚，是故梵志不趣產生。
頭那！彼所趣向，不為財物，不為憍慠，不為莊嚴，不為校飾，但為子故。
彼生子已，若有故梵志要誓處所界障，住彼、持彼，不越於彼。
頭那！如是梵志不越界也。
^n6^m9d頭那！云何梵志為越界耶？
若有梵志為父母所舉，受生清淨，乃至七世父母不絕種族，生生無惡。
彼四十八年行童子梵行，欲得經書，誦習典經。
彼得經書，誦習典經已，為供養師求乞財物，如法，非不如法。
云何不如法？非田作，非治生，非書，非算，非數，非印，非手筆，非文章，非經，非詩，非以刀杖，非王從事。
如法求乞，求乞財物供養於師。
布施財物已，為自求妻，如法，非不如法。
云何不如法？梵志不如是，意向梵志女，令更相愛，相攝合會。
彼趣梵志女，非不梵志女，亦非剎利女。
不懷姙，不產生。
頭那！以何等故梵志不趣懷姙？
莫令彼男及以女人名不淨淫，是故梵志不趣懷姙。
頭那！以何等故梵志不趣產生？
莫令彼男及以女人名不淨恚，是故梵志不趣產生。
頭那！彼所趣向，不為財物，不為憍慠，不為莊嚴，不為校飾，但為子故。
彼生子已，若有故梵志要誓處所界障，不住止彼，不受持彼，便越於彼。
頭那！如是梵志名越界也。
^n7^m9e頭那！云何梵志梵志旃荼羅？
若有梵志為父母所舉，受生清淨，乃至七世父母不絕種族，生生無惡。
彼四十八年行童子梵行，欲得經書，誦習典經。
彼得經書，誦習典經已，為供養師求乞財物，如法，非不如法。
云何不如法？非田作，非治生，非書，非算，非數，非印，非手筆，非文章，非經，非詩，非以刀杖，非王從事。
如法求乞，求乞財物供養於師。
布施財物已，為自求妻，如法，非不如法。
云何不如法？梵志不如是，意向梵志女，令更相愛，相攝合會。
趣彼梵志女，非不梵志女，亦不剎利女。
不懷姙，不產生。
頭那！以何等故梵志不趣懷姙？
莫令彼男及以女人名不淨淫，是故梵志不趣懷姙。
頭那！以何等故梵志不趣產生？
莫令彼男及以女人名不淨恚，是故梵志不趣產生。
頭那！彼所趣向，不為財物，不為憍慠，不為莊嚴，不為校飾，但為子故。
彼生子已，作王相應事、賊相應事、邪道相應事，作如是說：
『梵志應作一切事，梵志不以此染著，亦不穢汙，猶若如火，淨亦燒，不淨亦燒。
梵志不應作一切事，梵志不以此染著，亦不穢汙。』
頭那！如是梵志梵志旃荼羅。
頭那！此五種梵志，汝為似誰？」
^n8^m10頭那白曰：「瞿曇！說此最後梵志旃荼羅者，我尚不及，況復餘耶？世尊！我已知。
善逝！我已解。世尊！我今自歸於佛、法及比丘眾，唯願世尊受我為優婆塞！
從今日始，終身自歸，乃至命盡。」
^n9^m11佛說如是，頭那梵志聞佛所說，歡喜奉行。
^ck159
（一五九）阿伽羅訶那經^n1^m1我聞如是：
^m2一時，佛遊舍衛國，在勝林給孤獨園。
^m3爾時，阿伽羅訶那梵志中後彷徉，往詣佛所，共相問訊，卻坐一面，白曰：
「瞿曇！欲有所問，聽乃敢陳。」
^m4世尊告曰：「恣汝所問。」
^m5梵志卽便問曰：「瞿曇！梵志經典何所依住？」
^m6世尊答曰：「梵志經典依於人住。」
^n2^m7梵志卽復問曰：「瞿曇！人何所依住？」
^m8世尊答曰：「人依稻麥住。」
^m9梵志卽復問曰：「瞿曇！稻麥何所依住？」
^m10世尊答曰：「稻麥依地住。」
^m11梵志卽復問曰：「瞿曇！地何所依住？」
^m12世尊答曰：「地依水住。」
^m13梵志卽復問曰：「瞿曇！水何所依住？」
^m14世尊答曰：「水依風住。」
^n3^m15梵志卽復問曰：「瞿曇！風何所依住？」
^m16世尊答曰：「風依空住。」
^m17梵志卽復問曰：「瞿曇！空何所依住？」
^m18世尊答曰：「空無所依，但因日月，故有虛空。」
^m19梵志卽復問曰：「瞿曇！日月何所依住？」
^m20世尊答曰：「日月依於四王天住。」
^n4^m21梵志卽復問曰：「瞿曇！四王天何所依住？」
^m22世尊答曰：「四王天依三十三天住。」
^m23梵志卽復問曰：「瞿曇！
三十三天何所依住？」
^m24世尊答曰：「三十三天依㷿摩天住。」
^m25梵志卽復問曰：「瞿曇！㷿摩天何所依住？」
^m26世尊答曰：「摩天依兜瑟哆天住。」
^n5^m27梵志卽復問曰：「瞿曇！
兜瑟哆天何所依住？」
^m28世尊答曰：「兜瑟哆天依化樂天住。」
^m29梵志卽復問曰：「瞿曇！化樂天何所依住？」
^m30世尊答曰：「化樂天依他化樂天住。」
^m31梵志卽復問曰：「瞿曇！
他化樂天何所依住？」
^m32世尊答曰：「他化樂天依梵世住。」
^n6^m33梵志卽復問曰：「瞿曇！梵世何所依住？」
^m34世尊答曰：「梵世依於大梵住。」
^m35梵志卽復問曰：「瞿曇！大梵何所依住？」
^m36世尊答曰：「大梵依於忍辱、溫良住。」
^m37梵志卽復問曰：「瞿曇！忍辱、溫良何所依住？」
^m38世尊答曰：「忍辱、溫良依涅槃住。」
^n7^m39梵志卽復問曰：「瞿曇！涅槃何所依住？」
^m40世尊告曰：「梵志意欲依無窮事，汝今從我受問無邊，然涅槃者無所依住，但涅槃滅訖，涅槃為最。
梵志！以此義故，從我行梵行。」
^m41梵志白曰：「世尊！我已知。
善逝！我已解。世尊！我今自歸於佛、法及比丘眾，唯願世尊受我為優婆塞！
從今日始，終身自歸，乃至命盡。」
^n8^m42佛說如是，阿伽羅訶那梵志聞佛所說，歡喜奉行。
^ck160
（一六○）阿蘭那經^n1^m1我聞如是：
^m2一時，佛遊舍衛國，在勝林給孤獨園。
^m3爾時，諸比丘於中食後集坐講堂，論如是事：
「諸賢！甚奇！甚奇！人命極少，要至後世，應作善事，應行梵行，生無不死，然今世人於法行、於義行、於善行、於妙行，無為無求。」
^n2^m4彼時，世尊在晝行處，以淨天耳出過於人，聞諸比丘於中食後集坐講堂，論如是事：
「諸賢！甚奇！甚奇！人命極少，要至後世，應作善事，應行梵行，生無不死，然今世人於法行、於義行、於善行、於妙行，無為無求。」
^n3^m5世尊聞已，則於晡時從燕坐起，往詣講堂，在比丘眾前敷座而坐，問諸比丘：
「汝論何事？以何等故集坐講堂？」
^m6時，諸比丘白曰：
「世尊！我等眾比丘於中食後集坐講堂，論如是事：
『諸賢！甚奇！甚奇！人命極少，要至後世，應作善事，應行梵行，生無不死，然今世人於法行、於義行、於善行、於妙行，無為無求。』
世尊！我等共論此事，以此事故集坐講堂。」
^n4^m7世尊歎曰：
「善哉！善哉！比丘！謂汝作是說：
『諸賢！甚奇！甚奇！人命極少，要至後世，應作善事，應行梵行，生無不死，然今世人於法行、於義行、於善行、於妙行，無為無求。』
所以者何？我亦如是說：
『甚奇！甚奇！人命極少，要至後世，應作善事，應行梵行，生無不死，然今世人於法行、於義行、於善行、於妙行，無為無求。』所以者何？
^n5^m8乃過去世時，有眾生壽八萬歲。
比丘！人壽八萬歲時，此閻浮洲極大豐樂，饒財珍寶，村邑相近，如雞一飛。
比丘！人壽八萬歲時，女年五百乃當出嫁。
比丘！人壽八萬歲時，唯有如是病，謂寒、熱、大小便、欲、不食、老，更無餘患。
^n6^m9比丘！人壽八萬歲時，有王名拘牢婆，為轉輪王，聰明智慧，有四種軍，整御天下，由己自在，如法法王成就七寶。
彼七寶者，輪寶、象寶、馬寶、珠寶、女寶、居士寶、主兵臣寶，是謂為七。
千子具足，顏貌端正，勇猛無畏，能伏他眾，必當統領此一切地，乃至大海，不以刀杖，以法教令，令得安隱。
^n7^m10比丘！拘牢婆王有梵志，名阿蘭那大長者，為父母所舉，受生清淨，乃至七世父母不絕種族，生生無惡，博聞總持，誦過四典經，深達因、緣、正、文、戲五句說。
比丘！梵志阿蘭那有無量百千摩納磨，梵志阿蘭那為無量百千摩納磨住一無事處，教學經書。
^n8^m11爾時，梵志阿蘭那獨住靜處，燕坐思惟，心作是念：
甚奇！甚奇！人命極少，要至後世，應作善事，應行梵行，生無不死，然今世人於法行、於義行、於善行、於妙行，無為無求，我寧可剃除鬚髮，著袈裟衣，至信、捨家、無家、學道。
^n9^m12於是，梵志阿蘭那往至若干國眾多摩納磨所，而語彼曰：
『諸摩納磨！我獨住靜處，燕坐思惟，心作是念：
甚奇！甚奇！人命極少，要至後世，應作善事，應行梵行，生無不死，然今世人於法行、於義行、於善行、於妙行，無為無求，我今寧可剃除鬚髮，著袈裟衣，至信、捨家、無家、學道。
諸摩納磨！我今欲剃除鬚髮，著袈裟衣，至信、捨家、無家、學道，汝等當作何等？』
^n10^m13彼若干國眾多摩納磨白曰：
『尊師！我等所知，皆蒙師恩。
若尊師剃除鬚髮，著袈裟衣，至信、捨家、無家、學道者，我等亦當剃除鬚髮，著袈裟衣，至信、捨家、無家，從彼尊師出家學道。』
^n11^m14於是，梵志阿蘭那則於後時剃除鬚髮，著袈裟衣，至信、捨家、無家、學道；
彼若干國眾多摩納磨亦剃除鬚髮，著袈裟衣，至信、捨家、無家，從彼尊師梵志阿蘭那出家學道，是為尊師阿蘭那，是為尊師阿蘭那弟子名號生也。
^n12^m15a爾時，尊師阿蘭那為弟子說法：
『諸摩納磨！甚奇！甚奇！
人命極少，要至後世，應作善事，應行梵行，生無不死，然今世人於法行、於義行、於善行、於妙行，無為無求。』
^n13^m15b爾時，尊師阿蘭那為弟子說法：
『諸摩納磨！甚奇！甚奇！
人命極少，要至後世，應作善事，應行梵行，生無不死，然今世人於法行、於義行、於善行、於妙行，無為無求。』
如是尊師阿蘭那為弟子說法。
^n14^m16復次，尊師阿蘭那為弟子說法：
『摩納磨！猶如朝露渧在草上，日出則消，暫有不久。
如是，摩納磨！人命如朝露，甚為難得，至少少味，大苦災患，災患甚多。』
如是尊師阿蘭那為弟子說法。
^n15^m17復次，尊師阿蘭那為弟子說法：
『摩納磨！猶大雨時，渧水成泡，或生或滅，如是，摩納磨！
人命如泡，甚為難得，至少少味，大苦災患，災患甚多。』
如是尊師阿蘭那為弟子說法。
^n16^m18復次，尊師阿蘭那為弟子說法：
『摩納磨！猶如以杖投著水中，還出至速。
如是，摩納磨！人命如杖，投水出速，甚為難得，至少少味，大苦災患，災患甚多。』
如是尊師阿蘭那為弟子說法。
^n17^m19復次，尊師阿蘭那為弟子說法：
『摩納磨！猶新瓦盂，投水即出，著風熱中，乾燥至速。
如是，摩納磨！人命如新瓦盂，水漬速燥，甚為難得，至少少味，大苦災患，災患甚多。』
如是尊師阿蘭那為弟子說法。
^n18^m20復次，尊師阿蘭那為弟子說法：
『摩納磨！猶如小段肉著大釜水中，下熾然火，速得消盡。
如是，摩納磨！人命如肉消，甚為難得，至少少味，大苦災患，災患甚多。』
如是尊師阿蘭那為弟子說法。
^n19^m21復次，尊師阿蘭那為弟子說法：
『摩納磨！猶縛賊送至標下殺，隨其舉足，步步趣死，步步趣命盡。
如是，摩納磨！人命如賊，縛送標下殺，甚為難得，至少少味，大苦災患，災患甚多。』
如是尊師阿蘭那為弟子說法。
^n20^m22復次，尊師阿蘭那為弟子說法：
『摩納磨！猶如屠兒牽牛殺之，隨其舉足，步步趣死，步步趣命盡。
如是，摩納磨！人命如牽牛殺，甚為難得，至少少味，大苦災患，災患甚多。』
如是尊師阿蘭那為弟子說法。
^n21^m23復次，尊師阿蘭那為弟子說法：
『摩納磨！猶如機織，隨其行緯，近成近訖。
如是，摩納磨！人命如機織訖，甚為難得，至少少味，大苦災患，災患甚多。』
如是尊師阿蘭那為弟子說法。
^n22^m24復次，尊師阿蘭那為弟子說法：
『摩納磨！猶如山水，瀑漲流疾，多有所漂，水流速駃，無須臾停。
如是，摩納磨！人壽行速，去無一時住。
如是，摩納磨！人命如駃水流，甚為難得，至少少味，大苦災患，災患甚多。』
如是尊師阿蘭那為弟子說法。
^n23^m25復次，尊師阿蘭那為弟子說法：
『摩納磨！猶如夜闇以杖投地，或下頭墮地，或上頭墮地，或復臥墮，或墮淨處，或墮不淨處。
如是，摩納磨！眾生為無明所覆，為愛所繫，或生泥犁，或生畜生，或生餓鬼，或生天上，或生人間。
如是，摩納磨！人命如闇杖投地，甚為難得，至少少味，大苦災患，災患甚多。』
如是尊師阿蘭那為弟子說法。
^n24^m26復次，尊師阿蘭那為弟子說法：
『摩納磨！我於世斷除貪伺，心無有諍，見他財物諸生活具，不起貪伺，欲令我得，我於貪伺淨除其心。
如是瞋恚、睡眠、掉悔，我於世斷疑度惑，於諸善法無有猶豫，我於疑惑淨除其心。
摩納磨！汝等於世亦當斷除貪伺，心無有諍，見他財物諸生活具，不起貪伺，欲令我得，汝於貪伺淨除其心。
如是瞋恚、睡眠、掉悔，汝於世斷疑度惑，於諸善法無有猶豫。』
如是尊師阿蘭那為弟子說法。
^n25^m27復次，尊師阿蘭那為弟子說法：
『摩納磨！我心與慈俱，遍滿一方成就遊。
如是二三四方，四維上下，普周一切，心與慈俱，無結無怨，無恚無諍，極廣甚大，無量善修，遍滿一切世間成就遊。
如是悲、喜心與捨俱，無結無怨，無恚無諍，極廣甚大，無量善修，遍滿一切世間成就遊。
摩納磨！汝等亦當心與慈俱，遍滿一方成就遊。
如是二三四方，四維上下，普周一切，心與慈俱，無結無怨，無恚無諍，極廣甚大，無量善修，遍滿一切世間成就遊。
如是悲、喜心與捨俱，無結無怨，無恚無諍，極廣甚大，無量善修，遍滿一切世間成就遊。』
如是尊師阿蘭那為弟子說法。
^n26^m28復次，尊師阿蘭那為弟子說梵世法。
^m29a若尊師阿蘭那為說梵世法時，諸弟子等有不具足奉行法者，彼命終已，或生四王天，或生三十三天，或生㷿摩天，或生兜瑟哆天，或生化樂天，或生他化樂天。
^m29b若尊師阿蘭那為說梵世法時，諸弟子等設有具足奉行法者，修四梵室，捨離於欲，彼命終已，得生梵天。
^n27^m30a爾時，尊師阿蘭那而作是念：
我不應與弟子等同，俱至後世共生一處，我今寧可更修增上慈，修增上慈已，命終得生晃昱天中。
^m30b尊師阿蘭那則於後時更修增上慈，修增上慈已，命終得生晃昱天中。
^n28^m31尊師阿蘭那及諸弟子學道不虛，得大果報。
^m32比丘！於意云何？
昔時尊師阿蘭那者謂異人耶？莫作斯念！
所以者何？比丘！當知卽是我也。
我於爾時名尊師阿蘭那，我於爾時有無量百千弟子，我於爾時為諸弟子說梵世法。
^m33a我說梵世法時，諸弟子等有不具足奉行法者，彼命終已，或生四王天，或生三十三天，或生㷿摩天，或生兜瑟哆天，或生化樂天，或生他化樂天。
^n29^m33b我說梵世法時，諸弟子等設有具足奉行法者，修四梵室，捨離於欲，彼命終已，得生梵天。
^m34a我於爾時而作是念：我不應與弟子等同，俱至後世共生一處，我今寧可更修增上慈，修增上慈已，命終得生晃昱天中。
^m34b我於後時更修增上慈，修增上慈已，命終得生晃昱天中。
^n30^m35我於爾時及諸弟子學道不虛，得大果報。
^m36我於爾時自饒益，亦饒益他，饒益多人，愍傷世間，為天為人求義及饒益，求安隱快樂。
我於爾時說法不至究竟，不究竟白淨、不究竟梵行、不究竟梵行訖。
我於爾時不離生老病死、啼哭憂慼，亦未能得脫一切苦。
^m37比丘！我今出世，如來、無所著、等正覺、明行成為、善逝、世間解、無上士、道法御、天人師，號佛、眾祐，我今自饒益，亦饒意他，饒益多人，愍傷世間，為天為人求義及饒益，求安隱快樂。
我今說法得至究竟，究竟白淨、究竟梵行、究竟梵行訖，我今已離生老病死、啼哭憂慼，我今已得脫一切苦。
^n31^m38比丘！若有正說者，人命極少，要至後世，應行善事，應行梵行，生無不死。
比丘！今是正說。所以者何？
今若有長壽，遠至百歲，或復小過者。
若有長壽者，命存三百時，春時百、夏時百、冬時百。
是命存千二百月，春四百、夏四百、冬四百。
命存千二百月者，命存二千四百半月，春八百、夏八百、冬八百。
命存二千四百半月者，三萬六千晝夜，春萬二千、夏萬二千、冬萬二千。
命存三萬六千晝夜者，七萬二千食，及障礙及母乳。
^n32^m39於有障礙，苦不食，瞋不食，病不食，有事不食，行來不食，至王間不食，齋日不食，不得者不食，是謂比丘一百歲命存百歲數、時數、歲時數、月數、半月數、月半月數、晝數、夜數、晝夜數、食數、障礙數、食障礙數。
^n33^m40比丘！若有尊師所為弟子起大慈哀，憐念愍傷，求義及饒益，求安隱快樂者，我今已作，汝亦當復作，至無事處、山林樹下、空安靜處，燕坐思惟，勿得放逸！
勤加精進，莫令後悔！此是我之教敕，是我訓誨。」
^n34^m41佛說如是，彼諸比丘聞佛所說，歡喜奉行。
^ck161
（一六一）梵摩經^n1^m1我聞如是：
^m2一時，佛遊鞞陀提國，與大比丘眾俱。
^m3爾時，彌薩羅有梵志，名曰梵摩，極大富樂，資財無量，畜牧產業不可稱計，封戶食邑種種具足豐饒。
彌薩羅乃至水草木，謂摩竭陀王未生怨鞞陀提子特與梵封。
梵志梵摩有一摩納，名優多羅，為父母所舉，受生清淨，乃至七世父母不絕種族，生生無惡，博聞總持，誦過四典經，深達因、緣、正、文、戲五句說。
^n2^m4a梵志梵摩聞：有沙門瞿曇釋種子捨釋宗族，剃除鬚髮，著袈裟衣，至信、捨家、無家、學道，遊鞞陀提國，與大比丘眾俱。
彼沙門瞿曇有大名稱，周聞十方，彼沙門瞿曇如來、無所著、等正覺、明行成為、善逝、世間解、無上士、道法御、天人師，號佛、眾祐。
彼於此世，天及魔、梵、沙門、梵志，從人至天，自知自覺，自作證成就遊。
彼說法，初妙、中妙、竟亦妙，有義有文，具足清淨，顯現梵行。
^n3^m4b復次，聞彼沙門瞿曇成就三十二大人之相，若成就大人相者，必有二處真諦不虛。
若在家者，必為轉輪王，聰明智慧，有四種軍，整御天下，由己自在，如法法王成就七寶。
彼七寶者，輪寶、象寶、馬寶、珠寶、女寶、居士寶、主兵臣寶，是謂為七。
千子具足，顏貌端正，勇猛無畏，能伏他眾。
彼必統領此一切地乃至大海，不以刀杖，以法教令，令得安隱。
若剃除鬚髮，著袈裟衣，至信、捨家、無家、學道者，必得如來、無所著、等正覺，名稱流布，周聞十方。
^n4^m5a梵志梵摩聞已，告曰：
「優多羅！我聞如是：彼沙門瞿曇釋種子捨釋宗族，剃除鬚髮，著袈裟衣，至信、捨家、無家、學道，遊鞞陀提國，與大比丘眾俱。
優多羅！彼沙門瞿曇有大名稱，周聞十方，彼沙門瞿曇如來、無所著、等正覺、明行成為、善逝、世間解、無上士、道法御、天人師，號佛、眾祐。
彼於此世，天及魔、梵、沙門、梵志，從人至天，自知自覺，自作證成就遊。
彼說法，初妙、中妙、竟亦妙，有義有文，具足清淨，顯現梵行。
^n5^m5b復次，優多羅！彼沙門瞿曇成就三十二大人之相，若成就大人相者，必有二處真諦不虛。
若在家者，必為轉輪王，聰明智慧，有四種軍，整御天下，由己自在，如法法王成就七寶。
彼七寶者，輪寶、象寶、馬寶、珠寶、女寶、居士寶、主兵臣寶，是謂為七。
千子具足，顏貌端正，勇猛無畏，能伏他眾。
彼必統領此一切地乃至大海，不以刀杖，以法教令，令得安隱。
若剃除鬚髮，著袈裟衣，至信、捨家、無家、學道者，必得如來、無所著、等正覺，名稱流布，周聞十方。
^n6^m6優多羅！汝受持諸經，有三十二大人之相。
若成就大人相者，必有二處真諦不虛。
若在家者，必為轉輪王，聰明智慧，有四種軍，整御天下，由己自在，如法法王成就七寶。
彼七寶者，輪寶、象寶、馬寶、珠寶、女寶、居士寶、主兵臣寶，是謂為七。
千子具足，顏貌端正，勇猛無畏，能伏他眾。
彼必統領此一切地乃至大海，不以刀杖，以法教令，令得安隱。
若剃除鬚髮，著袈裟衣，至信、捨家、無家、學道者，必得如來、無所著、等正覺，名稱流布，周聞十方。」
^m7優多羅答曰：「唯然，世尊！
我受持諸經，有三十二大人之相。
若成就大人相者，必有二處真諦不虛。
若在家者，必為轉輪王，聰明智慧，有四種軍，整御天下，由己自在，如法法王成就七寶。
彼七寶者，輪寶、象寶、馬寶、珠寶、女寶、居士寶、主兵臣寶，是謂為七。
千子具足，顏貌端正，勇猛無畏，能伏他眾。
彼必統領此一切地乃至大海，不以刀杖，以法教令，令得安隱。
若剃除鬚髮，著袈裟衣，至信、捨家、無家、學道者，必得如來、無所著、等正覺，名稱流布，周聞十方。」
^n7^m8梵志梵摩告曰：「優多羅！汝往詣彼沙門瞿曇所，觀彼沙門瞿曇為如是？
為不如是？實有三十二大人相耶？」
^m9優多羅摩納聞已，稽首梵志梵摩足，繞三匝而去。
往詣佛所，共相問訊，卻坐一面，觀世尊身三十二相。
彼見世尊身有三十相，於二相疑惑：陰馬藏及廣長舌。
^n8^m10世尊念曰：此優多羅於我身觀三十二相，彼見有三十相，於二相疑惑：
陰馬藏及廣長舌，我今寧可斷其疑惑。
世尊知已，卽如其像作如意足，如其像作如意足已，令優多羅摩納見我身陰馬藏及廣長舌。
^n9^m11於是，世尊卽如其像作如意足，如其像作如意足已，優多羅摩納見世尊身陰馬藏及廣長舌。
廣長舌者，從口出舌，盡覆其面。
^m12優多羅摩納見已，而作是念：
沙門瞿曇成就三十二大人之相。
若成就大人相者，必有二處真諦不虛。
若在家者，必為轉輪王，聰明智慧，有四種軍，整御天下，由己自在，如法法王成就七寶。
彼七寶者，輪寶、象寶、馬寶、珠寶、女寶、居士寶、主兵臣寶，是謂為七。
千子具足，顏貌端正，勇猛無畏，能伏他眾。
彼必統領此一切地乃至大海，不以刀杖，以法教令，令得安隱。
若剃除鬚髮，著袈裟衣，至信、捨家、無家、學道者，必得如來、無所著、等正覺，名稱流布，周聞十方。
^n10^m13優多羅摩納復作是念：我寧可極觀威儀禮節，及觀遊行所趣。
於是，優多羅摩納尋隨佛行，於夏四月觀威儀禮節，及觀遊行所趣。
^m14優多羅摩納過夏四月，悅可世尊威儀禮節，及觀遊行所趣，白曰：
「瞿曇！我今有事，欲還請辭。」
^n11^m15世尊告曰：「優多羅！汝去隨意。」
^m16優多羅摩納聞世尊所說，善受善持，卽從座起，繞三匝而去，往詣梵志梵摩所，稽首梵志梵摩足，卻坐一面。
^m17梵志梵摩問曰：「優多羅！實如所聞，沙門瞿曇有大名稱，周聞十方，為如是？
為不如是？實有三十二大人相耶？」
^m18優多羅摩納答曰：「唯然，尊！實如所聞，沙門瞿曇有大名稱，周聞十方，沙門瞿曇如是，非不如是，實有三十二相。
^n12^m19a尊！沙門瞿曇足安平立，是謂，尊！沙門瞿曇大人大人之相。
^m19b復次，尊！沙門瞿曇足下生輪，輪有千輻，一切具足，是謂，尊！
沙門瞿曇大人大人之相。
^m19c復次，尊！沙門瞿曇足指纖長，是謂，尊！
沙門瞿曇大人大人之相。
^m19d復次，尊！沙門瞿曇足周正直，是謂，尊！
沙門瞿曇大人大人之相。
^n13^m19e復次，尊！沙門瞿曇足跟踝後兩邊平滿，是謂，尊！
沙門瞿曇大人大人之相。
^m19f復次，尊！沙門瞿曇足兩踝𦟛，是謂，尊！
沙門瞿曇大人大人之相。
^m19f復次，尊！沙門瞿曇身毛上向，是謂，尊！
沙門瞿曇大人大人之相。
^n14^m19h復次，尊！沙門瞿曇手足網縵，猶如鴈王，是謂，尊！
沙門瞿曇大人大人之相。
^m19i復次，尊！沙門瞿曇手足極妙，柔弱軟軟，猶兜羅華，是謂，尊！
沙門瞿曇大人大人之相。
^m19j復次，尊！沙門瞿曇肌皮軟細，塵水不著，是謂，尊！
沙門瞿曇大人大人之相。
^n15^m19k復次，尊！沙門瞿曇一一毛，一一毛者，身一一孔一毛生，色若紺青，如螺右旋，是謂，尊！
沙門瞿曇大人大人之相。
^m19l復次，尊！沙門瞿曇鹿𨄔腸，猶如鹿王，是謂，尊！
沙門瞿曇大人大人之相。
^n16^m19m復次，尊！沙門瞿曇陰馬藏，猶良馬王，是謂，尊！
沙門瞿曇大人大人之相。
^m19n復次，尊！沙門瞿曇身形圓好，猶尼拘類樹，上下圓相稱，是謂，尊！
沙門瞿曇大人大人之相。
^m19o復次，尊！沙門瞿曇身不阿曲，身不曲者，平立伸手以摩其膝，是謂，尊！
沙門瞿曇大人大人之相。
^n17^m19p復次，尊！沙門瞿曇身黃金色，如紫磨金，是謂，尊！
沙門瞿曇大人大人之相。
^m19q復次，尊！沙門瞿曇身七處滿，七處滿者，兩手、兩足、兩肩及頸，是謂，尊！
沙門瞿曇大人大人之相。
^m19r復次，尊！沙門瞿曇其上身大，猶如師子，是謂，尊！
沙門瞿曇大人大人之相。
^n18^m19s復次，尊！沙門瞿曇師子頰車，是謂，尊！沙門瞿曇大人大人之相。
^m19t復次，尊！沙門瞿曇脊背平直，是謂，尊！
沙門瞿曇大人大人之相。
^m19u復次，尊！沙門瞿曇兩肩上連，通頸平滿，是謂，尊！
沙門瞿曇大人大人之相。
^m19v復次，尊！沙門瞿曇四十齒，平齒、不踈齒、白齒、通味第一味，是謂，尊！
沙門瞿曇大人大人之相。
^n19^m19w復次，尊！沙門瞿曇梵音可愛，其聲猶如迦羅毘伽，是謂，尊！
沙門瞿曇大人大人之相。
^m19x復次，尊！沙門瞿曇廣長舌，廣長舌者，舌從口出，遍覆其面，是謂，尊！
沙門瞿曇大人大人之相。
^m19y復次，尊！沙門瞿曇承淚處滿，猶如牛王，是謂，尊！
沙門瞿曇大人大人之相。
^n20^m19z復次，尊！沙門瞿曇眼色紺青，是謂，尊！沙門瞿曇大人大人之相。
(19’)復次，尊！沙門瞿曇頂有肉髻，團圓相稱，髮螺右旋，是謂，尊！
沙門瞿曇大人大人之相。
(19”)復次，尊！沙門瞿曇眉間生毛，潔白右縈，是謂，尊！
沙門瞿曇大人大人之相。
^n21^m20是謂，尊！沙門瞿曇成就三十二大人之相。
^m21若成就大人相者，必有二處真諦不虛。
若在家者，必為轉輪王，聰明智慧，有四種軍，整御天下，由己自在，如法法王成就七寶。
彼七寶者，輪寶、象寶、馬寶、珠寶、女寶、居士寶、主兵臣寶，是謂為七。
千子具足，顏貌端正，勇猛無畏，能伏他眾。
彼必統領此一切地乃至大海，不以刀杖，以法教令，令得安隱。
若剃除鬚髮，著袈裟衣，至信、捨家、無家、學道者，必得如來、無所著、等正覺，名稱流布，周聞十方。
^n22^m22復次，尊！我見沙門瞿曇著衣、已著衣，被衣、已被衣，出房、已出房，出園、已出園，行道至村間，入村、已入村，在巷，入家、已入家，正床、已正床，坐、已坐，澡手、已澡手，受飲食、已受飲食，食、已食，澡手咒願，從座起，出家、已出家，在巷，出村、已出村，入園、已入園，入房、已入房。
^n23^m23尊！沙門瞿曇著衣齊整，不高不下，衣不近體，風不能令衣遠離身。
尊！沙門瞿曇被衣齊整，不高不下，衣不近體，風不能令衣遠離身。
尊！沙門瞿曇常著新衣，隨順於聖，以刀割截，染作惡色，如是彼聖染作惡色。
彼持衣者，不為財物，不為貢高，不為自飾，不為莊嚴，但為障蔽蚊虻、風日之所觸故，及為慚愧，覆其身故。
^n24^m24彼出房時，身不低仰。
尊！沙門瞿曇出房時，終不低身。
尊！沙門瞿曇若欲行時，先舉右足，正舉正下，行不擾亂，亦無惡亂，行時兩踝終不相掁。
尊！沙門瞿曇行時不為塵土所坌。
所以者何？以本善行故。彼出園時，身不低仰。
尊！沙門瞿曇出園時，終不低身，往到村間，身極右旋，觀察如龍，遍觀而觀，不恐不怖，亦不驚懼，觀於諸方。
所以者何？以如來、無所著、等正覺故。
彼入村時，身不低仰。
尊！沙門瞿曇入村時，終不低身，彼在街巷不低視，亦不仰視，唯直正視，於中不礙所知所見。
^n25^m25尊！沙門瞿曇諸根常定。
所以者何？以本善行故。彼入家時，身不低仰。
尊！沙門瞿曇入家時，終不低身。
尊！沙門瞿曇迴身右旋，正床而坐。
彼於床上不極身力坐，亦不以手案䏶坐床。
彼坐床已，不悒悒，不煩惱，亦復不樂。
受澡水時，不高不下，不多不少。彼受飲食，不高不下，不多不少。
^n26^m26尊！沙門瞿曇受食平鉢，等羹飲食。
尊！沙門瞿曇摶食，齊整徐著口中，摶食未至，不豫張口，及在口中三嚼而咽，無飯及羹亦不斷碎，有餘在口，復內後摶。
尊！沙門瞿曇以三事清淨，食欲得味，不欲染味彼食，不為財物，不為貢高，不為自飾，不為莊嚴，但欲存身，久住無患，用止故疹，不起新病，存命無患，有力快樂。
飯食已訖，受澡手水，不高不下，不多不少。
受澡鉢水，不高不下，不多不少。
彼洗手淨已，其鉢亦淨。洗鉢淨已，其手亦淨。拭手已，便拭鉢。
拭鉢已，便拭手。彼洗拭鉢已，安著一面，不近不遠，不數觀鉢，亦不為鉢。
彼不毀呰此食，亦不稱譽彼食，但暫默然已，為諸居士說法，勸發渴仰，成就歡喜。
無量方便為彼說法，勸發渴仰，成就歡喜已，卽從座起，便退而還。
彼出家時，身不低仰。
^n27^m27尊！沙門瞿曇出家時，終不低身。
彼在街巷不低視，亦不仰視，唯直正視，於中不礙所知所見。
尊！沙門瞿曇諸根常定。
所以者何？以本善行故。彼出村時，身不低仰。
尊！沙門瞿曇出村時，終不低身。彼入園時，身不低仰。
尊！沙門瞿曇入園時，終不低身。
彼中食後，收舉衣鉢，澡洗手足，以尼師檀著於肩上，入房宴坐。
尊！沙門瞿曇饒益世間故，入房宴坐。
尊！沙門瞿曇則於晡時從宴坐起，面色光澤。
所以者何？以如來、無所著、等正覺故。
^n28^m28尊！沙門瞿曇口出八種音聲，一曰甚深，二曰毘摩樓簸，三曰入心，四曰可愛，五曰極滿，六曰活瞿，七曰分了，八曰智也。
多人所愛，多人所樂，多人所念，令得心定。
尊！沙門瞿曇隨眾說法，聲不出眾外，唯在於眾，為彼說法，勸發渴仰，成就歡喜。
無量方便為彼說法，勸發渴仰，成就歡喜已，卽從座起，還歸本所。
^n29^m29尊！沙門瞿曇其像如是，但有殊勝復過於是。
尊！我欲詣彼沙門瞿曇，從學梵行。」
^m30梵志梵摩告曰：「隨意。」
^m31於是，優多羅摩納稽首梵志梵摩足，繞三匝而去，往詣佛所，稽首佛足，卻坐一面，白曰：
「世尊！願從世尊學道受具足，成就比丘，得從世尊修行梵行。」
^n30^m32於是，世尊度優多羅摩納，令學道受具足。
度優多羅摩納，令學道受具足已，遊行鞞陀提國，與大比丘眾俱，展轉進前，到彌薩羅，住彌薩羅大天㮈林。
^n31^m33彼彌薩羅梵志、居士聞：
「沙門瞿曇釋種子捨釋宗族，出家學道，遊行鞞陀提國，與大比丘眾俱，展轉來至此彌薩羅，住大天㮈林。
沙門瞿曇有大名稱，周聞十方，沙門瞿曇如來、無所著、等正覺、明行成為、善逝、世間解、無上士、道法御、天人師，號佛、眾祐，彼於此世，天及魔、梵、沙門、梵志，從人至天，自知自覺，自作證成就遊。
彼說法，初妙、中妙、竟亦妙，有義有文，具足清淨，顯現梵行。
若有見如來、無所著、等正覺，敬重禮拜，供養承事者，快得善利。」
我等寧可共往見彼沙門瞿曇，禮拜供養。
^n32^m34彼彌薩羅梵志、居士各與等類眷屬相隨，從彌薩羅出，北行至大天㮈林，欲見世尊禮拜供養。
往詣佛已，或有彌薩羅梵志、居士稽首佛足，卻坐一面。
或有與佛共相問訊，卻坐一面。
或有叉手向佛，卻坐一面。或有遙見佛已，默然而坐。
^n33^m35彼彌薩羅梵志、居士各各坐已，佛為說法，勸發渴仰，成就歡喜。
無量方便為彼說法，勸發渴仰，成就歡喜已，默然而住。
^m36梵志梵摩聞：「沙門瞿曇釋種子捨釋宗族，出家學道，遊行鞞陀提國，與大比丘眾俱，展轉來至此彌薩羅國，住大天㮈林：
「彼沙門瞿曇有大名稱，周聞十方，彼沙門瞿曇如來、無所著、等正覺、明行成為、善逝、世間解、無上士、道法御、天人師，號佛、眾祐，彼於此世，天及魔、梵、沙門、梵志，從人至天，自知自覺，自作證成就遊。
彼說法，初妙、中妙、竟亦妙，有義有文，具足清淨，顯現梵行。
若有見如來、無所著、等正覺，敬重禮拜，供養承事者，快得善利。」
我寧可往見沙門瞿曇，禮拜供養。
^n34^m37梵志梵摩告御者曰：「汝速嚴駕，我今欲往詣沙門瞿曇。」
^m38御者受教，卽速嚴駕訖，還白曰：
「嚴駕已畢，尊自知時。」
^m39於是，梵摩乘極賢妙車，從彌薩羅出，北行至大天㮈林，欲見世尊禮拜供養。
^m40爾時，世尊在無量眾前後圍繞而為說法。
梵志梵摩遙見世尊在無量眾前後圍繞而為說法，見已，恐怖。
^n35^m41於是，梵摩即避在道側，至樹下住，告一摩納：
「汝往詣彼沙門瞿曇，為我問訊聖體康強，安快無病，起居輕便，氣力如常耶？作如是語：
『瞿曇！我師梵摩問訊聖體康強，安快無病，起居輕便，氣力如常耶？瞿曇！
我師梵摩欲來見沙門瞿曇。』」
^n36^m42於是，摩納卽受教行，往詣佛所，共相問訊，卻坐一面，白曰：
「瞿曇！我師梵摩問訊聖體康強，安快無病，起居輕便，氣力如常耶？瞿曇！
我師梵摩欲來見沙門瞿曇。」
^n37^m43世尊告曰：「摩納！令梵志梵摩安隱快樂，令天及人、阿修羅、揵沓惒、羅剎及餘種種身安隱快樂。
摩納！梵志梵摩欲來隨意。」
^m44於是，摩納聞佛所說，善受善持，卽從座起，繞佛三匝而去，還詣梵志梵摩所，白曰：
「尊！我已通沙門瞿曇，彼沙門瞿曇今住待尊，唯尊知時。」
^n38^m45梵志梵摩卽從車下，步詣佛所。
彼眾遙見梵志梵摩來，卽從座起，開道避之。
所以者何？以有名德及多識故。
^m46梵志梵摩告彼眾曰：「諸賢！各各復坐！我欲直往見沙門瞿曇。」
於是，梵摩往詣佛所，共相問訊，卻坐一面。
^m47爾時，梵摩不壞二根，眼根及耳根。
梵志梵摩坐已。諦觀佛身三十二相，彼見三十相，於二相有疑：陰馬藏及廣長舌。
^n39^m48梵志梵摩即時以偈問世尊曰：
如我昔曾所聞，三十二大人相，於中求不見二，尊沙門瞿曇身，
為有陰馬藏不？一切人尊深密，云何為人最尊？不現視微妙舌，
若尊有廣長舌，唯願令我得見，今實有疑惑心，願調御決我疑。
^m49世尊作是念：此梵志梵摩求我身三十二相，彼見三十，於二有疑：
陰馬藏及廣長舌，我今寧可除彼疑惑。
世尊知已，作如其像如意足。作如其像如意足已，梵志梵摩見世尊身陰馬藏及廣長舌。
於中廣長舌者，舌從口出，盡覆其面。
^n40^m50世尊止如意足已，為梵志梵摩說此頌曰：
謂汝昔曾所聞，三十二大人相，彼一切在我身，滿具足最上正。
調御斷於我疑，梵志發微妙信，至難得見聞，最上正盡覺。
出世為極難，最上正盡覺，梵志我正覺，無上正法王。
^m51梵志梵摩聞已，而作是念：
此沙門瞿曇成就三十二大人之相，謂成就大人相者，必有二處真諦不虛。
若在家者，必為轉輪王，聰明智慧，有四種軍，整御天下，如法法王成就七寶。
彼七寶者，輪寶、象寶、馬寶、珠寶、女寶、居士寶、主兵臣寶，是謂為七。
千子具足，顏貌端正，勇猛無畏，能伏他眾。
彼必統領此一切地乃至大海，不以刀杖，以法教令，令得安隱。
若剃除鬚髮，著袈裟衣，至信、捨家、無家、學道者，必得如來、無所著、等正覺，名稱流布，周聞十方。
^n41^m52於是，世尊而作是念：此梵志梵摩長夜無諛諂、無欺誑，所欲所問者，一切欲知非為觸嬈，彼亦如是，我寧可說彼甚深阿毘曇。
世尊知已，為梵志梵摩卽說頌曰：
現世樂法故，饒益為後世，梵志汝問事，
隨本意所思，彼彼諸問事，我為汝斷疑。
^n42^m53世尊已許問，梵志梵摩故，便問世尊事，隨本意所思：
云何為梵志？三達有何義？以何說無著？何等正盡覺？
^m54爾時，世尊以頌答曰：滅惡不善法，立住擇梵行，修習梵志行，以此為梵志。
明達於過去，見樂及惡道，得無明盡說，知是立牟尼。
善知清淨心，盡脫淫怒癡，成就於三明，以此為三達。
遠離不善法，正住第一義，第一世所敬，以此為無著。
饒益天及人，與眼滅壞諍，普知現視盡，以此正盡覺。
^n43^m55於是，梵摩卽從座起，欲稽首佛足。
^m56a彼時大眾同時俱發高大音聲：
「沙門瞿曇甚奇！甚特！
有大如意足，有大威德，有大福祐，有大威神。
所以者何？此彌薩羅國所有梵志、居士者，梵志梵摩於彼最第一，謂出生故，梵志梵摩為父母所舉，受生清淨，乃至七世父母不絕種族，生生無惡，彼為沙門瞿曇極下意尊敬作禮，供養奉事。
^n44^m56b沙門瞿曇甚奇！甚特！有大如意足，有大威德，有大福祐，有大威神。
所以者何？此彌薩羅國所有梵志、居士者，梵志梵摩於彼最第一，謂學書故，梵志梵摩博聞總持，誦過四典經，深達因、緣、正、文、戲五句說，彼為沙門瞿曇極下意尊敬作禮，供養奉事。
^n45^m56c沙門瞿曇甚奇！甚特！有大如意足，有大威德，有大福祐，有大威神。
所以者何？此彌薩羅國所有梵志、居士者，梵志梵摩於彼最第一，謂財物故，梵志梵摩極大富樂，資財無量，畜牧產業不可稱計，封戶食邑種種具足豐饒，彌薩羅乃至水草木，謂王摩竭陀未生怨鞞陀提子特與梵封，彼為沙門瞿曇極下意尊敬作禮，供養奉事。
^n46^m56d沙門瞿曇甚奇！甚特！有大如意足，有大威德，有大福祐，有大威神。
所以者何？此彌薩羅國所有梵志、居士者，梵志梵摩於彼最第一，謂壽命故。
梵志梵摩極大長老，壽命具足，年百二十六，彼為沙門瞿曇極下意尊敬作禮，供養奉事。」
^n47^m57是時，世尊以他心智知彼大眾心之所念，世尊知已，告梵志梵摩：
「止！止！梵志！但心喜足，可還復坐，為汝說法。」
^m58梵志梵摩稽首佛足，卻坐一面。
^m59世尊為彼說法，勸發渴仰，成就歡喜。
無量方便為彼說法，勸發渴仰，成就歡喜已，如諸佛法，先說端正法，聞者歡悅，謂說施、說戒、說生天法，毀呰欲為災患，生死為穢，稱嘆無欲為妙，道品白淨。
為說是已，佛知彼有歡喜心、具足心、柔軟心、堪耐心、昇上心、一向心、無疑心、無蓋心，有能有力受佛正法，謂如諸佛所說正要，世尊具為彼說苦、集、滅、道。
梵志梵摩卽於座上見四聖諦──
苦、集、滅、道，猶如白素，易染為色。
如是梵摩卽於座上見四聖諦──苦、集、滅、道。
^n48^m60於是，梵摩見法得法，覺白淨法，斷疑度惑，更無餘尊，不復由他，無有猶豫，已住果證，於世尊法得無所畏，卽從座起，稽首佛足：
「世尊！我今自歸於佛、法及比丘眾，唯願世尊受我為優婆塞！
從今日始，終身自歸，乃至命盡。」
^n49^m61時，梵志梵摩叉手向佛，白曰：
「世尊！唯願明日垂顧受請，及比丘眾！」
^m62世尊為梵志梵摩故，默然而受。
^m63梵志梵摩知世尊默然受已，稽首佛足，饒三匝而去，還歸其家，卽於其夜施設餚饌極妙上味、種種豐饒食噉含消。
施設已訖，平旦敷床，至時唱曰：
「世尊！飯食已辦，唯聖知時。」
^n50^m64於是，世尊過夜平旦，著衣持鉢，比丘翼從，世尊在前，往詣梵志梵摩家，於比丘眾前敷座而坐。
^m65梵志梵摩知世尊及比丘眾眾坐已定，自行澡水，以上味餚饌、種種豐饒食噉含消，自手斛酌，令極飽滿。
食訖收器，行澡水竟，取一小床，坐受咒願。
^n51^m66梵志梵摩坐已，世尊為彼說咒願曰：
咒火第一齋，通音諸音本，王為人中尊，海為江河長，
月為星中明，明照無過日；上下維諸方，及一切世間，
從人乃至天，唯佛最第一。
^m67於是，世尊為梵志梵摩說咒願已，從座起去。
彌薩羅國住經數日，攝衣持鉢，則便遊行至舍衛國，展轉前進，到舍衛國，住勝林給孤獨園。
^n52^m68於是，眾多比丘舍衛乞食時，聞彼彌薩羅梵志梵摩以偈問佛事，彼便命終。
諸比丘聞已，食訖，中後收舉衣鉢，澡洗手足，以尼師檀著於肩上，往詣佛所，稽首作禮，卻住一面，白曰：
「世尊！我等眾多比丘平旦著衣，持鉢入舍衛乞食時，聞彼彌薩羅梵志梵摩以偈問佛事，彼便命終。
世尊！彼至何處？為生何許？後世云何？」
^m69世尊答曰：「比丘！梵志梵摩極有大利，最後知法，為法故不煩勞我。
比丘！梵志梵摩五下分結盡，生彼得般涅槃，得不退法，不還此世。」
^n53^m70爾時，世尊記說梵摩得阿那含。
^m71佛說如是，梵志梵摩及諸比丘聞佛所說，歡喜奉行。
※※※※※※※※※
《中阿含經˙後六品》
瞿曇僧伽提婆譯
林崇安編，內觀教育基金會出版
〕2004
根本分別品第十三（有十經）
分別六界處，觀法、溫泉林，
釋中禪室尊，阿難說、意行，
拘樓瘦無諍，鸚鵡、分別業。
中阿含經卷第四十二
^ck162
（一六二）分別六界經^n1^m1我聞如是︰
^m2一時，佛遊摩竭陀國，往詣王舍城宿。
於是，世尊往至陶家，語曰︰「陶師！
我今欲寄陶屋一宿，汝見聽耶？」
^m3陶師答曰︰「我無所違，然有一比丘先已住中，若彼聽者，欲住隨意。」
^m4爾時，尊者弗迦邏娑利先已在彼住陶屋中，於是，世尊出陶師家入彼陶屋，語尊者弗迦邏娑利曰︰「比丘！
我今欲寄陶屋一宿，汝見聽耶？」
^m5尊者弗迦邏娑利答曰︰「君！
我無所違，且此陶屋草座已敷，君欲住者，自可隨意。」
^n2^m6爾時，世尊從彼陶屋出外洗足訖，還入內，於草座上敷尼師檀，結跏趺坐，竟夜默然靜坐定意。
尊者弗迦邏娑利亦竟夜默然靜坐定意。
^m7彼時，世尊而作是念︰此比丘住止寂靜，甚奇！
甚特！我今寧可問彼比丘︰汝師是誰？依誰出家學道受法？
^n3^m8世尊念已，問曰︰「比丘！
汝師是誰？依誰出家學道受法？」
^m9尊者弗迦邏娑利答曰︰「賢者！
有沙門瞿曇釋種子，捨釋宗族，剃除鬚髮，著袈裟衣，至信、捨家、無家、學道，覺無上正盡覺，彼是我師，依彼出家學道受法。」
^m10世尊卽復問曰︰「比丘！曾見師耶？」
^m11尊者弗迦邏娑利答曰︰「不見。」
^n4^m12世尊問曰︰「若見師者，為識不耶？」
^m13尊者弗迦邏娑利答曰︰「不識。
然，賢者！我聞世尊、如來、無所著、等正覺、明行成為、善逝、世間解、無上士、道法御、天人師，號佛、眾祐，彼是我師，依彼出家學道受法。」
^m14彼時，世尊復作是念︰此族姓子依我出家學道受法，我今寧可為說法耶？
^n5^m15世尊念已，語尊者弗迦邏娑利曰︰「比丘！
我為汝說法，初善、中善、竟亦善，有義有文，具足清淨，顯現梵行，謂分別六界，汝當諦聽，善思念之！」
^m16尊者弗迦邏娑利答曰︰「唯然。」
^n6^m17佛告彼曰︰「比丘！人有六界聚、六觸處、十八意行、四住處。
若有住彼，不聞憂慼事，不聞憂慼事已，意便不憎、不憂、不勞，亦不恐怖，如是有教，不放逸慧，守護真諦，長養惠施。
比丘！當學最上，當學至寂，分別六界。
^n7^m18a如是，比丘！人有六界聚。
此說何因？謂地界、水界、火界、風界、空界、識界。
比丘！人有六聚者，因此故說。
^m18b比丘！人有六觸處。
此說何因？謂比丘眼觸見色，耳觸聞聲，鼻觸嗅香，舌觸嘗味，身觸覺觸，意觸知法。
比丘！人有六觸處者，因此故說。
^n8^m18c比丘！人有十八意行。
此說何因？謂比丘眼見色，觀色喜住，觀色憂住，觀色捨住；
如是耳、鼻、舌、身，意知法，觀法喜住，觀法憂住，觀法捨住。
比丘！此六喜觀、六憂觀、六捨觀，合已十八行。
比丘！人有十八意行者，因此故說。
^n9^m18d比丘！人有四住處。
此說何因？謂真諦住處、慧住處、施住處、息住處。
比丘！人有四住處者，因此故說。
^m19a云何比丘不放逸慧者？
若有比丘分別界︰今我此身有內地界而受於生。
此為云何？謂髮、毛、爪、齒、麁細膚、皮、肉、骨、筋、腎、心、肝、肺、脾、大腸、胃、糞，如斯之比，此身中餘在內，內所攝堅，堅性住內，於生所受，是謂比丘內地界也。
比丘！若有內地界及外地界者，彼一切總說地界，彼一切非我有，我非彼有，亦非神也。
如是慧觀，知其如真，心不染著於此地界，是謂比丘不放逸慧。
^n10^m19b復次，比丘不放逸慧，若有比丘分別身界︰今我此身有內水界而受於生。
此為云何？謂腦髓、眼淚、汗、涕、唾、膿、血、肪、髓、涎、痰、小便，如斯之比，此身中餘在內，內所攝水，水性潤內，於生所受，是謂比丘內水界也。
比丘！若有內水界及外水界者，彼一切總說水界，彼一切非我有，我非彼有，亦非神也。
如是慧觀，知其如真，心不染著於此水界，是謂比丘不放逸慧。
^n11^m19c復次，比丘不放逸慧，若有比丘分別此身界︰今我此身有內火界而受於生。
此為云何？謂熱身、暖身、煩悶身、溫壯身，謂消飲食，如斯之比，此身中餘在內，內所攝火，火性熱內，於生所受，是謂比丘內火界也。
比丘！若有內火界及外火界者，彼一切總說火界，彼一切非我有，我非彼有，亦非神也。
如是慧觀，知其如真，心不染著於此火界，是謂比丘不放逸慧。
^n12^m19d復次，比丘不放逸慧，若有比丘分別身界︰今我此身有內風界而受於生。
此為云何？謂上風、下風、脇風、掣縮風、蹴風、非道風、節節行風、息出風、息入風，如斯之比，此身中餘在內，內所攝風，風性動內，於生所受，是謂比丘內風界也。
比丘！若有內風界及外風者，彼一切總說風界，彼一切非我有，我非彼有，亦非神也。
如是慧觀，知其如真，心不染著於此風界，是謂比丘不放逸慧。
^n13^m19e復次，比丘不放逸慧，若有比丘分別身界︰今我此身有內空界而受於生。
此為云何？謂眼空、耳空、鼻空、口空、咽喉動搖，謂食噉含消，安徐咽住，若下過出，如斯之比，此身中餘在內，內所攝空，在空不為肉、皮、骨、筋所覆，是謂比丘內空界也。
比丘！若有內空界及外空界者，彼一切總說空界，彼一切非我有，我非彼有，亦非神也。
如是慧觀，知其如真，心不染著於此空界，是謂比丘不放逸慧。
^n14^m20比丘！若有比丘於此五界知其如真，知如真已，心不染彼而解脫者，唯有餘識。
此何等識？樂識、苦識、喜識、憂識、捨識。
^m21a比丘！因樂更樂故生樂覺，彼覺樂覺，覺樂覺已，卽知覺樂覺。
若有比丘滅此樂更樂，滅此樂更樂已，若有從樂更樂生樂覺者，彼亦滅息止，知已冷也。
^n15^m21b比丘！因苦更樂故生苦覺，彼覺苦覺，覺苦覺已，卽知覺苦覺。
若有比丘滅此苦更樂，滅此苦更樂已，若有從苦更樂生苦覺者，彼亦滅息止，知已冷也。
^m21c比丘！因喜更樂故生喜覺，彼覺喜覺，覺喜覺已，卽知覺喜覺。
若有比丘滅此喜更樂，滅此喜更樂已，若有從喜更樂生喜覺者，彼亦滅息止，知已冷也。
^n16^m21d比丘！因憂更樂故生憂覺，彼覺憂覺，覺憂覺已，卽知覺憂覺。
若有比丘滅此憂更樂，滅此憂更樂已，若有從憂更樂生憂覺者，彼亦滅息止，知已冷也。
^m21e比丘！因捨更樂故生捨覺，彼覺捨覺，覺捨覺已，卽知覺捨覺。
若有比丘滅此捨更樂，滅此捨更樂已，若有從捨更樂生捨覺者，彼亦滅息止，知已冷也。
^n17^m22a比丘！彼彼更樂故生彼彼覺，滅彼彼更樂已，彼彼覺亦滅，彼知此覺從更樂，更樂本，更樂習，從更樂生，以更樂為首，依更樂行。
^m22b比丘！猶如火母，因鑽及人方便熱相故，而生火也。
比丘！彼彼眾多林木相離分散，若從彼生火，火數熱於生數受，彼都滅止息，則冷樵木也。
^n18^m22c如是，比丘！彼彼更樂故生彼彼覺，滅彼彼更樂故彼彼覺亦滅。
彼知此覺從更樂，更樂本，更樂習，從更樂生，以更樂為首，依更樂行。
^m23若比丘不染此三覺而解脫者，彼比丘唯存於捨，極清淨也。
^n19^m24a比丘！彼比丘作是念︰我此清淨捨，移入無量空處，修如是心，依彼、住彼、立彼、緣彼、繫縛於彼；
我此清淨捨，移入無量識處、無所有處、非有想非無想處，修如是心，依彼、住彼、立彼、緣彼、繫縛於彼。
^n20^m24b比丘！猶工煉金上妙之師，以火燒金，鍛令極薄。
又以火燣，數數足火熟煉令淨，極使柔軟有而光明。
比丘！此金者，於金師以數數足火熟煉令淨，極使柔軟而有光明已，彼金師者，隨所施設，或縺繒綵，嚴飾新衣，指鐶、臂釧、瓔珞、寶鬘，隨意所作。
^n21^m25如是，比丘！彼比丘作是念︰我此清淨捨，移入無量空處，修如是心，依彼、住彼、立彼、緣彼、繫縛於彼。
^m26我此清淨捨，移入無量識處、無所有處、非有想非無想處，修如是心，依彼、住彼、立彼、緣彼、繫縛於彼。
^n22^m27a彼比丘復作是念︰我此清淨捨，依無量空處者，故是有為。
若有為者，則是無常；若無常者，卽是苦也；若是苦者，便知苦。
知苦已，彼此捨不復移入無量空處。
^n23^m27b我此清淨捨，依無量識處、無所有處、非有想非無想處者，故是有為。
若有為者，則是無常；若無常者，卽是苦也；若是苦者，便知苦。
知苦已，彼此捨不復移入無量識處、無所有處、非有想非無想處。
^n24^m28比丘！若有比丘於此四處以慧觀之，知其如真，心不成就，不移入者，彼於爾時不復有為，亦無所思，謂有及無。
^m29a彼受身最後覺，則知受身最後覺；
受命最後覺，則知受命最後覺。
身壞命終，壽命已訖，彼所覺一切滅息止，知至冷也。
^n25^m29b比丘！譬如燃燈，因油因炷，彼若無人更增益油，亦不續炷，是為前已滅訖，後不相續，無所復受。
^m29c如是，比丘受身最後覺，則知受身最後覺；
受命最後覺，則知受命最後覺。
身壞命終，壽命已訖，彼所覺一切滅息止，知至冷也。
^n26^m30比丘！是謂比丘第一正慧，謂至究竟滅訖，漏盡比丘成就於彼，成就第一正慧處。
比丘！此解脫住真諦，得不移動。
真諦者，謂如法也；妄言者，謂虛妄法。
比丘！成就彼第一真諦處。
^m31比丘！彼比丘施說施若本必有怨家，彼於爾時放捨、吐離、解脫、滅訖。
^n27^m32比丘！是謂比丘第一正惠施，謂捨離一切世盡，無欲、滅、息、止，比丘成就於彼，成就第一惠施處。
比丘！彼比丘心為欲、恚、癡所穢，不得解脫。
比丘！此一切淫、怒、癡盡，無欲、滅、息、止，得第一息。
比丘！成就彼者成就第一息處。
^n28^m33比丘！我者是自舉，我當有是亦自舉，我當非有非無是亦自舉，我當色有是亦自舉，我當無色有是亦自舉，我當非有色非無色是亦自舉，我當有想是亦自舉，我當無想是亦自舉，我當非有想非無想是亦自舉，是貢高、是憍慠、是放逸。
^n29^m34比丘！若無此一切自舉、貢高、憍慠、放逸者，意謂之息。
比丘！若意息者，便不憎、不憂、不勞、不怖。
所以者何？彼比丘成就法故，不復有可說憎者。
若不憎則不憂，不憂則不愁，不愁則不勞，不勞則不怖。
因不怖便當般涅槃，生已盡，梵行已立，所作已辦，不更受有，知如真。」
^n30^m35說此法已，尊者弗迦邏娑利遠塵離垢，諸法法眼生。
^m36於是，尊者弗迦邏娑利見法得法，覺白淨法，斷疑度惑，更無餘尊，不復由他，無有猶豫，已住果證，於世尊法得無所畏，卽從座起，稽首佛足，白曰︰「世尊！
我悔過，善逝！我自首。
如愚如癡，如不定，如不善解，不識良田，不能自知。
所以者何？以我稱如來、無所著、等正覺為君也。
唯願世尊聽我悔過！我悔過已，不復更作。」
^n31^m37世尊告曰︰「比丘！汝實愚癡，汝實不定，汝不善解，謂稱如來、無所著、等正覺為君也。
比丘！若汝能自悔過，見已發露，護不更作者，比丘！
如是則於聖法、律中益而不損，謂能自悔過，見已發露，護不更作。」
^n32^m38佛說如是，尊者弗迦邏娑利聞佛所說，歡喜奉行。
^ck163
（一六三）分別六處經^n1^m1我聞如是︰
^m2一時，佛遊舍衞國，在勝林給孤獨園。
^m3爾時，世尊告諸比丘︰「我當為汝說法，初妙、中妙、竟亦妙，有義有文，具足清淨，顯現梵行，謂分別六處經。
諦聽！諦聽！善思念之。」
^m4時，諸比丘白曰︰「世尊！唯當受教。」
^m5佛言︰「汝等六處當知內也，六更樂處當知內，十八意行當知內，三十六刀當知內，於中斷彼成就是，無量說法當知內。
三意止，謂聖人所習，聖人所習已，眾可教。
無上調御士者，調御士趣一切方，是謂分別六處經事。
^n2^m6a六處當知內者，此何因說？
謂眼處，耳、鼻、舌、身、意處。六處當知內者，因此故說。
^m6b六更樂處當知內者，此何因說？
謂眼更樂為見色，耳更樂為聞聲，鼻更樂為嗅香，舌更樂為嘗味，身更樂為覺觸，意更樂為知法，六更樂處當知內者，因此故說。
^m6c十八意行當知內者，此何因說？
比丘者，眼見色已，分別色喜住，分別色憂住，分別色捨住；
如是耳、鼻、舌、身，意知法已，分別法喜住，分別法憂住，分別法捨住，是謂分別六喜、分別六憂、分別六捨，總說十八意行。
十八意行當知內者，因此故說。
^n3^m6d三十六刀當知內者，此何因說？
有六喜依著，有六喜依無欲；
有六憂依著，有六憂依無欲；有六捨依著，有六捨依無欲。
^m7云何六喜依著？
云何六喜依無欲？眼見色已生喜，當知二種，或依著，或依無欲。
a云何喜依著？眼知色可喜、意念、愛色、欲相應樂，未得者欲得，已得者憶已生喜，如是喜，是謂喜依著。
b云何喜依無欲？知色無常、變易，盡、無欲、滅、息，前及今一切色無常、苦、滅法，憶已生喜，如是喜，是謂喜依無欲。
如是耳、鼻、舌、身，意知法已生喜，當知二種，或依著，或依無欲。
c云何喜依著？意知法可喜、意念、愛法、欲相應樂，未得者欲得，已得者憶已生喜。
如是喜，是謂喜依著。
d云何喜依無欲？知法無常、變易，盡、無欲、滅、息，前及今一切法無常、苦、滅法，憶已生喜，如是喜，是謂喜依無欲。
^n4^m8云何六憂依著？
云何六憂依無欲？眼見色已生憂，當知二種，或依著，或依無欲。
a云何憂依著？眼知色可喜、意念、愛色、欲相應樂，未得者不得，已得者過去、散壞、滅、變易，生憂，如是憂，是謂憂依著。
b云何憂依無欲？知色無常、變易，盡、無欲、滅、息，前及今一切色無常、苦、滅法，憶已作是念︰我何時彼處成就遊？
謂處諸聖人成遊，是為上具解觸願恐怖，知苦憂生憂。
如是憂，是謂憂依無欲。如是耳、鼻、舌、身，意知法已生憂，當知二種，或依著，或依無欲。
c云何憂依著？意知法可喜、意念、愛法、欲相應樂，未得者不得，已得者過去、散壞、滅、變易，生憂，如是憂，是謂憂依著。
d云何憂依無欲？知法無常、變易，盡、無欲、滅、息，前及今一切法無常、苦、滅法，憶已作是念︰我何時彼處成就遊？謂處諸聖人成就遊。
是為上具觸願恐怖，知苦憂生憂，如是憂，是謂憂依無欲。
^n5^m9云何六捨依著？
云何六捨依無欲？眼見已生捨，當知二種，或依著，或依無欲。
a云何捨依著？眼知色生捨，彼平等、不多聞、無智慧、愚、癡、凡夫，為色有捨，不離色，是謂捨依著。
b云何捨依無欲？知色無常、變易，盡、無欲、滅、息，前及今一切色無常、苦、滅法，憶已捨住，若有至意修習捨，是謂捨依無欲。
如是耳、鼻、舌、身，意知法已生捨。
當知二種，或依著，或依無欲。
c云何捨依著？意知法生捨，平等、不多聞、無智慧、愚、癡、凡夫，為法有捨，不離法，是謂捨依著。
d云何捨依無欲？意知法無常、變易，盡、無欲、滅、息，前及今一切法無常、苦、滅法，憶已捨住，若有至意修習捨，是謂捨依無欲。
^n6^m10是為六喜依著、六喜依無欲、六憂依著、六憂依無欲、六捨依著、六捨依無欲，總說三十六刀。
當知內者，因此故說。
^m11於中斷彼成就是者，此何因說？
謂此六喜依無欲，取是、依是、住是也。
謂此六喜依著，滅彼、除彼、吐彼，如是斷彼也。
謂此六憂依無欲，取是、依是、住是也。
謂此六憂依著，滅彼、除彼、吐彼，如是斷彼也。
謂此六捨依無欲，取是、依是、住是也。
謂此六捨依著，滅彼、除彼、吐彼，如是斷彼也。
謂此六憂依無欲，取是、依是、住是也。
謂此六喜依無欲，滅彼、除彼、吐彼，如是斷彼也。
謂此六捨依無欲，取是、依是、住是也。
謂此六憂依無欲，滅彼、除彼、吐彼，如是斷彼也。
^n7^m12有捨無量更樂，若干更樂；
有捨一更樂，不若干更樂。
a云何有捨無量更樂，若干更樂？
若捨為色、為聲、為香、為味、為觸，此捨無量更樂，若干更樂。
b云何捨一更樂，不若干更樂？
謂捨或依無量空處，或依無量識處，或依無所有處，或依非有想非無想處，此捨一更樂，不若干更樂。
謂此捨有一更樂，不若干更樂，取是、依是、住是也。
謂此捨有無量更樂，若干更樂，滅彼、除彼、吐彼，如是斷彼也。
取無量、依無量、住無量，謂此捨有一更樂，不若干更樂，取是、依是、住是也。
謂此捨有無量更樂，若干更樂，滅彼、除彼、吐彼，如是斷彼也。
^n8^m13於中斷彼成就是者，因此故說。
^m14無量說法當知內者，此何因說？
如來有四弟子，有增上行、有增上意、有增上念、有增上慧，有辯才成就第一辯才，壽活百歲，如來為彼說法滿百年，除飲食時、大小便時、睡眠息時及聚會時，彼如來所說法，文句法句觀義，以慧而速觀義，不復更問於如來法。
所以者何？如來說法無有極不可盡法，文句法句觀義，乃至四弟子命終。
猶如四種善射之人，挽強俱發，善學善知，而有方便，速徹過去。
如是，世尊有四弟子，有增上行、有增上意、有增上念、有增上慧，有辯才成就第一辯才，壽活百歲，如來為彼說法滿百年，除飲食時、大小便時、睡眠息時及聚會時，彼如來所說法，文句法句觀義，以慧而速觀義，不復更問於如來法。
所以者何？如來無極不可盡。
^n9^m15無量說法當知內者，因此故說。
^m16三意止，謂聖人所習，聖人所習已，眾可教者，此何因說？
^m17a若如來為弟子說法，憐念愍傷，求義及饒益，求安隱快樂，發慈悲心，是為饒益，是為快樂，是為饒益樂。
若彼弟子而不恭敬，亦不順行，不立於智，其心不趣向法、次法，不受正法，違世尊教，不能得定者，世尊不以此為憂慼也。
但世尊捨無所為，常念常智，是謂第一意止，謂聖人所習，聖人所習已，眾可教也。
^n10^m17b復次，如來為弟子說法，憐念愍傷，求義及饒益，求安隱快樂，發慈悲心，是為饒益，是為快樂，是為饒益樂。
若彼弟子恭敬順行而立於智，其心歸趣向法、次法，受持正法，不違世尊教，能得定者，世尊不以此為歡喜也。
但世尊捨無所為，常念常智，是謂第二意止，謂聖人所習，聖人所習已，眾可教也。
^n11^m17c復次，如來為弟子說法，憐念愍傷，求義及饒益，求安隱快樂，發慈悲心，是為饒益，是為快樂，是為饒益樂。
或有弟子而不恭敬，亦不順行，不立於智，其心不趣向法、次法，不受正法，違世尊教，不能得定者。
或有弟子恭敬順行而立於智，其心歸趣向法、次法，受持正法，不違世尊教，能得定者，世尊不以此為憂慼，亦不歡喜。
但世尊捨無所為，常念常智，是謂第三意止，謂聖人所習，聖人所習已，眾可教也。
^n12^m18三意止，謂聖人所習，聖人所習已，眾可教者，因此故說。
^m19無上調御士者，調御士趣一切方者，此何因說？
調御士者，此說調御士趣一方，或東方、或南方、或西方、或北方。
調御象者，調御象趣一方，或東方，或南、西、北方。
調御馬者，調御馬趣一方，或東方，或南、西、北方。
調御牛者，調御牛趣一方，或東方，或南、西、北方也。
^n13^m20無上調御士者，調御士趣一切方，於中方者色觀色，是謂第一方。
內無色想，外觀色，是謂第二方。
淨解脫身觸成就遊，是謂第三方。
度一切色想，滅有對想，不念若干想，無量空，是無量空處成就遊，是謂第四方。
度一切無量空處，無量識，是無量識處成就遊，是謂第五方。
度一切無量識處，無所有，是無所有處成就遊，是謂第六方。
度一切無所有處，非有想非無想，是非有想非無想處成就遊，是謂第七方。
度一切非有想非無想處，想知滅盡身觸成就遊，慧觀漏盡斷智，是謂第八方。
^n14^m21無上調御士者，調御士趣一切方者，因此故說。」
^m22佛說如是，彼諸比丘聞佛所說，歡喜奉行。
^ck164
（一六四）分別觀法經^n1^m1我聞如是︰
^m2一時，佛遊舍衞國，在勝林給孤獨園。
^m3爾時，世尊告諸比丘：「我當為汝說法，初妙、中妙、竟亦妙，有義有文，具足清淨，顯現梵行，謂分別觀法經。
諦聽！諦聽！善思念之。」
^m4時，諸比丘白曰：「世尊！唯當受教。」
^m5佛言：「比丘！如是如是觀，如汝觀已，比丘！心出外灑散，心不住內，不受而恐怖。
比丘！如是如是觀，如汝觀已，比丘！
心不出外不灑散，心住內，不受不恐怖，如是不復生、老、病、死，是說苦邊。」
^n2^m6佛說如是已，卽從座起，入室燕坐。
^m7於是，諸比丘便作是念：
諸賢當知世尊略說此義，不廣分別，卽從座起，入室燕坐：
「比丘！如是如是觀，如汝觀已，比丘！
心出外灑散，心不住內，不受而恐怖。
比丘！如是如是觀，如汝觀已，比丘！
心不出外不灑散，心住內，不受不恐怖，如是不復生、老、病、死，是說苦邊。」
^n3^m8彼復作是念：諸賢誰能廣分別世尊向所略說義？彼復作是念：
尊者大迦旃延常為世尊之所稱譽，及諸智梵行人。
尊者大迦旃延能廣分別世尊向所略說義。
諸賢共往詣尊者大迦旃延所，請說此義。
若尊者大迦旃延為分別者，我等當善受持！
^n4^m9於是，諸比丘往詣尊者大迦旃延所，共相問訊，卻坐一面，白曰：
「尊者大迦旃延！當知世尊略說此義，不廣分別，卽從座起，入室燕坐：
『比丘！如是如是觀，如汝觀已，比丘！
心出外灑散，心不住內，不受而恐怖。
比丘！如是如是觀，如汝觀已，比丘！
心不出外不灑散，心住內，不受不恐怖，如是不復生、老、病、死，是說苦邊。』我等便作是念：
諸賢誰能廣分別世尊向所略說義？我等復作是念：
尊者大迦旃延常為世尊之所稱譽，及諸智梵行人。
尊者大迦旃延能廣分別世尊向所略說義，唯願尊者大迦旃延為慈愍故而廣說之！」
^n5^m10爾時，尊者大迦旃延告曰：
「諸賢！聽我說喻，慧者聞喻則解其義。
諸賢！猶如有人欲得求實，為求實故，持斧入林，彼見大樹成根、莖、節、枝、葉、花、實，彼人不觸根、莖、節、實，但觸枝葉。
諸賢所說亦復如是，世尊現在捨來就我而問此義。
所以者何？諸賢！當知世尊是眼、是智、是義、是法、法主、法將，說真諦義，現一切義，由彼世尊。
諸賢！應往詣世尊所而問此義：
『世尊！此云何？此何義？』
如世尊說者，諸賢等當善受持。」
^m11時，諸比丘白曰：「唯然，尊者大迦旃延！
世尊是眼、是智、是義、是法、法主、法將，說真諦義，現一切義，由彼世尊。
我等應往詣世尊所而問此義：
『世尊！此云何？此何義？』如世尊說者，我等當善受持。
然尊者大迦旃延常為世尊之所稱譽，及諸智梵行人。
尊者大迦旃延能廣分別世尊向所略說義，唯願尊者大迦旃延為慈愍故而廣說之！」
^n6^m12尊者大迦旃延告諸比丘：
「諸賢等！共聽我所說。
^m13a諸賢！云何比丘心出外灑散？
諸賢！比丘眼見色，識食色相，識著色樂相，識縛色樂相，彼色相味結縛心出外灑散；
如是耳、鼻、舌、身，意知法，識食法相，識著法樂相，識縛法樂相，彼法相味結縛心出外灑散。
諸賢！如是比丘心出外灑散。
^n7^m13b諸賢！云何比丘心不出外灑散？
諸賢！比丘眼見色，識不食色相，識不著色樂相，識不縛色樂相，彼色相味不結縛心，不出外灑散；
如是耳、鼻、舌、身，意知法，識不食法相，識不著法樂相，識不縛法樂相，彼法相味不結縛心，不出外灑散。
諸賢！如是比丘心不出外灑散。
^m14a諸賢！云何比丘心不住內？
諸賢！比丘離欲、離惡不善之法，有覺、有觀，離生喜、樂，得初禪成就遊。
彼識著離味，依彼住彼，緣彼縛彼，識不住內。
復次，諸賢！比丘覺、觀已息，內靜、一心，無覺、無觀，定生喜、樂，得第二禪成就遊。
彼識著定味，依彼住彼，緣彼縛彼，識不住內。
復次，諸賢！比丘離於喜欲，捨無求遊，正念正智而身覺樂，謂聖所說、聖所捨、念、樂住、空，得第三禪成就遊。
彼識著無喜味，依彼住彼，緣彼縛彼，識不住內。
復次，諸賢！比丘樂滅、苦滅，喜、憂本已滅，不苦不樂、捨、念、清淨，得第四禪成就遊。
彼識著捨及念清淨味，依彼住彼，緣彼縛彼，識不住內。
復次，諸賢！比丘度一切色想，滅有對想，不念若干想，無量空，是無量空處成就遊。
彼識著空智味，依彼住彼，緣彼縛彼，識不住內。
復次，諸賢！比丘度一切無量空處，無量識，是無量識處成就遊。
彼識著識智味，依彼住彼，緣彼縛彼，識不住內。
復次，諸賢！比丘度一切無量識處，無所有，是無所有處成就遊。
彼識著無所有智味，依彼住彼，緣彼縛彼，識不住內。
復次，諸賢！比丘度一切無所有處，非有想非無想，是非有想非無想處成就遊。
彼識著無想智味，依彼住彼，緣彼縛彼，識不住內。
諸賢！如是比丘心不住內。
^n8^m14b諸賢！云何比丘心住內？
諸賢！比丘離欲、離惡不善之法，有覺有觀，離生喜樂，得初禪成就遊。
彼識不著離味，不依彼不住彼，不緣彼不縛彼，識住內也。
復次，諸賢！比丘覺、觀已息，內靜、一心，無覺、無觀，定生喜、樂，得第二禪成就遊。
彼識不著定味，不依彼不住彼，不緣彼不縛彼，識住內也。
復次，諸賢！比丘離於喜欲，捨無求遊，正念正智而身覺樂，謂聖所說、聖所捨、念、樂住、空，得第三禪成就遊。
彼識不著無喜味，不依彼不住彼，不緣彼不縛彼，識住內也。
復次，諸賢！比丘樂滅、苦滅，喜、憂本已滅，不苦不樂、捨、念、清淨，得第四禪成就遊。
識不著捨及念、清淨味，不依彼不住彼，不緣彼不縛彼，識住內也。
復次，諸賢！比丘度一切色想，滅有對想，不念若干想，無量空，是無量空處成就遊。
彼識不著空智味，不依彼不住彼，不緣彼不縛彼，識住內也。
復次，諸賢！比丘度一切無量空處，無量識，是無量識處成就遊。
彼識不著識智味，不依彼不住彼，不緣彼不縛彼，識住內也。
復次，諸賢！比丘度一切無量識處，無所有，是無所有處成就遊，彼識不著無所有智味，不依彼不住彼，不緣彼不縛彼，識住內也。
復次，諸賢！比丘度一切無所有處，非有想非無想，是非有想非無想處成就。
彼識不著無想智味，不依彼不住彼，不緣彼不縛彼，識住內也。
諸賢！如是比丘心住內也。
^n9^m15a諸賢！云何比丘不受而恐怖？
諸賢！比丘不離色染，不離色欲，不離色愛，不離色渴。
諸賢！若有比丘不離色染，不離色欲，不離色愛，不離色渴者，彼欲得色、求色、著色、住色，色卽是我，色是我有。
彼欲得色、著色、住色，色即是我，色是我有已，識捫摸色。
識捫摸色已，變易彼色時，識轉於色。
識轉於色已，彼生恐怖法，心住於中。
因心不知故，便怖懼煩勞，不受而恐怖；
如是覺、想、行，比丘不離識染，不離識欲，不離識愛，不離識渴。
諸賢！若有比丘不離識染，不離識欲，不離識愛，不離識渴者，彼欲得識、求識、著識、住識，識卽是我，識是我有。
彼欲得識、求識、著識、住識，識即是我，識是我有已，識捫摸識。
識捫摸識已，變易彼識時，識轉於識。
識轉於識已，彼生恐怖法，心住於中。
因心不知故，便怖懼煩勞，不受而恐怖。
諸賢！如是比丘不受恐怖。
^n10^m15b諸賢！云何比丘不受不恐怖？
諸賢！比丘離色染，離色欲，離色愛，離色渴。
諸賢！若有比丘離色染、離色欲、離色愛、離色渴者，彼不欲得色，不求色，不著色，不住色，色非是我，色非我有。
彼不欲得色，不求色，不著色，不住色，色非是我，色非我有已，識不捫摸色。
識不捫摸色已，變易彼色時，識不轉於色。
識不轉於色已，彼不生恐怖法，心不住中。
因心知故，便不怖懼，不煩勞，不受，不恐怖；
如是覺、想、行，比丘離識染，離識欲，離識愛，離識渴。
諸賢！若有比丘離識染，離識欲，離識愛，離識渴者，彼不欲得識，不求識，不著識，不住識，識非是我，識非我有。
彼不欲得識，不求識，不著識，不住識，非是我，識非我有已，識不捫摸識。
識不捫摸識已，變易彼識時，識不轉於識。
識不轉於識已，彼不生恐怖法，心不住中。
因心知故，便不怖懼，不煩勞，不受，不恐怖。
諸賢！如是比丘不受不恐怖。
^n11^m16諸賢！謂世尊略說此義，不廣分別，卽從座起，入室燕坐：
『比丘！如是如是觀，如汝觀已，比丘！
心出外灑散，心不住內，不受而恐怖。
比丘！如是如是觀，如汝觀已，比丘！
心不出外不灑散，心住內，不受不恐怖，如是不復生、老、病、死，是說苦邊。』
此世尊略說，不廣分別義，我以此句、以此文廣說如是。
諸賢！可往向佛具陳。若如世尊所說義者，諸賢等便可受持。」
^n12^m17於是，諸比丘聞尊者大迦旃延所說，善受持誦，卽從座起，繞尊者大迦旃延三匝而去，往詣佛所，稽首作禮，卻坐一面，白曰：
「世尊！向世尊略說此義，不廣分別，卽從座起，入室燕坐，尊者大迦旃延以此句、以此文而廣說之。」
^n13^m18世尊聞已，嘆曰：「善哉！善哉！我弟子中有眼、有智、有法、有義。
所以者何？謂師為弟子略說此義，不廣分別，彼弟子以此句、以此文而廣說之。
如迦旃延比丘所說，汝等應當如是受持！
所以者何？以說觀義應如是也。」
^n14^m19佛說如是，彼諸比丘聞佛所說，歡喜奉行。
^ck165
（一六五）溫泉林天經^n1^m1我聞如是：
^m2一時，佛遊王舍城，在竹林迦蘭哆園。
^m3爾時，尊者三彌提亦遊王舍城，住溫泉林。
於是，尊者三彌提夜將向旦，從房而出，往詣溫泉，脫衣岸上，入溫泉浴，浴已還出，拭體著衣。
^m4爾時，有一天形體極妙，色像巍巍，夜將向旦，往詣尊者三彌提所，稽首作禮，卻住一面。
彼天色像威神極妙，光明普照，於溫泉岸，彼天卻住於一面已，白尊者三彌提曰：
「比丘！受持跋地羅帝偈耶？」
^n2^m5尊者三彌提答彼天曰：
「我不受持跋地羅帝偈也。」
尋問彼天：「汝受持跋地羅帝偈耶？」
^m6彼天答曰：
「我亦不受持跋地羅帝偈也。」
^m7尊者三彌提復問彼天：
「誰受持跋地羅帝偈耶？」
^m8彼天答曰：
「世尊遊此王舍城，在竹林迦蘭哆園，彼受持跋地羅帝偈也。
比丘！可往面從世尊，善受持誦跋地羅帝偈。
所以者何？跋地羅帝偈者，有法有義，為梵行本，趣智、趣覺、趣於涅槃，族姓者至信、捨家、無家、學道，當以跋地羅帝偈善受持誦。」
彼天說如是，稽首尊者三彌提足，繞三匝已，卽彼處沒。
^m9於是，尊者三彌提，天沒不久往詣佛所，稽首作禮，卻坐一面，白曰：
「世尊！我於今日夜將向旦出房往詣彼溫泉所，脫衣岸上，入溫泉浴，浴已便出，住岸拭身。
爾時，有一天形體極妙，色像巍巍，夜將向旦，來詣我所，稽首作禮，卻住一面。
彼天色像威神極妙，光明普照，於溫泉岸，彼天卻住於一面已，而白我曰：
『比丘！受持跋地羅帝偈耶？』我答彼天：
『不受持跋地羅帝偈也。』我問彼天：
『汝受持跋地羅帝偈耶？』彼天答曰：
『我亦不受持跋地羅帝偈也。』我復問天：
『誰受持跋地羅帝偈耶？』彼天答曰：
『世尊遊此王舍城，住竹林迦蘭哆園，彼受持跋地羅帝偈也。
比丘！可往面從世尊善受持誦跋地羅帝偈。
所以者何？跋地羅帝偈者，有義有法，為梵行本，趣智、趣覺、趣於涅槃，族姓者至信、捨家、無家、學道，當以跋地羅帝偈善受持誦。』
彼天說如是，稽首我足，繞三匝已，卽彼處沒。」
^n3^m10世尊問曰：「三彌提！汝知彼天從何處來？彼天名何耶？」
^m11尊者三彌提答曰：「世尊！我不知彼天從何所來，亦不知名也。」
^m12世尊告曰：「三彌提！彼天子名正殿，為三十三天軍將。」
^m13於是，尊者三彌提白曰：
「世尊！今正是時。善逝！今正是時。
若世尊為諸比丘說跋地羅帝偈者，諸比丘從世尊聞已，當善受持。」
^n4^m14世尊告曰：「三彌提！諦聽！諦聽！善思念之，我當為汝說。」
^m15尊者三彌提白曰：「唯然。」
^m16時，諸比丘受教而聽，佛言：
慎莫念過去，亦勿願未來；過去事已滅，未來復未至。
現在所有法，彼亦當為思；念無有堅強，慧者覺如是。
若作聖人行，孰知愁於死？我要不會彼，大苦災患終。
如是行精勤，晝夜無懈怠；是故常當說，跋地羅帝偈。
佛說如是，卽從座起，入室宴坐。
^n5^m17於是，諸比丘便作是念：
諸賢！當知世尊略說此教，不廣分別，卽從座起，入室宴坐：
慎莫念過去，亦勿願未來；過去事已滅，未來復未至。
現在所有法，彼亦當為思；念無有堅強，慧者覺如是。
若作聖人行，孰知愁於死？我要不會彼，大苦災患終。
如是行精勤，晝夜無懈怠；是故常當說，跋地羅帝偈。
^n6^m18彼復作是念：諸賢誰能廣分別世尊向所略說義？彼復作是念：
尊者大迦旃延常為世尊之所稱譽，及諸智梵行人。
尊者大迦旃延能廣分別世尊向所略說義。
諸賢共往詣尊者大迦旃延所，請說此義。
若尊者大迦旃延為分別者，我等當善受持。
^n7^m19於是，諸比丘往詣尊者大迦旃延所，共相問訊，卻坐一面，白曰：
「尊者大迦旃延！當知世尊略說此教，不廣分別，卽從座起，入室宴坐：
慎莫念過去，亦勿願未來；過去事已滅，未來復未至。
現在所有法，彼亦當為思；念無有堅強，慧者覺如是。
若作聖人行，孰知愁於死？我要不會彼，大苦災患終。
如是行精勤，晝夜無懈怠；是故常當說，跋地羅帝偈。
我等便作是念：諸賢誰能廣分別世尊向所略說義？我等復作是念：
尊者大迦旃延常為世尊之所稱譽，及諸智梵行人。
尊者大迦旃延能廣分別世尊向所略說義，唯願尊者大迦旃延為慈愍故而廣說之！」
^n8^m20尊者大迦旃延告曰：「諸賢！聽我說喻，慧者聞喻則解其義。
諸賢！猶如有人欲得求實，為求實故，持斧入林，彼見大樹成根、莖、節、枝、葉、華、實，彼人不觸根、莖、節、實，但觸枝、葉。
諸賢所說亦復如是。世尊現在捨來就我而問此義。
所以者何？諸賢！當知世尊是眼、是智、是義、是法，法主、法將，說真諦義，現一切義由彼世尊。
諸賢應往詣世尊所而問此義：
『世尊！此云何？此何義？』
如世尊說者，諸賢等當善受持。」
^m21時，諸比丘白曰：「唯然，尊者大迦旃延！
世尊是眼、是智、是義、是法，法主、法將，說真諦義，現一切義由彼世尊。
我等往詣世尊所而問此義：
『世尊！此云何？此何義？』如世尊說者，我等當善受持。
然尊者大迦旃延常為世尊之所稱譽，及諸智梵行人。
尊者大迦旃延能廣分別世尊向所略說義，唯願尊者大迦旃延為慈愍故而廣說之！」
^n9^m22尊者大迦旃延告諸比丘：
「諸賢等共聽我所說。
^m23諸賢！云何比丘念過去耶？
諸賢！比丘實有眼知色可喜、意所念，愛色，欲相應，心樂，捫摸本，本卽過去也。
彼為過去識欲染著，因識欲染著已，則便樂彼；
因樂彼已，便念過去。
如是耳、鼻、舌、身，實有意知法可喜、意所念，愛法，欲相應，心樂，捫摸本，本卽過去也。
彼為過去識欲染著，因識欲染著已，則便樂彼；
因樂彼已，便念過去。
諸賢！如是比丘念過去也。
^n10^m24諸賢！云何比丘不念過去？
諸賢！比丘實有眼知色可喜、意所念，愛色，欲相應，心樂，捫摸本，本卽過去也。
彼為過去識不欲染著，因識不欲染著已，則便不樂彼；
因不樂彼已，便不念過去。
如是耳、鼻、舌、身，實有意知法可喜、意所念，愛法，欲相應，心樂，捫摸本，本卽過去也。
彼為過去識不欲染著，因識不欲染著已，則便不樂彼；
因不樂彼已，便不念過去。
諸賢！如是比丘不念過去也。
^n11^m25諸賢！云何比丘願未來耶？
諸賢！比丘若有眼、色、眼識未來者，彼未得欲得，已得心願，因心願已，則便樂彼；
因樂彼已，便願未來。
如是耳、鼻、舌、身，若有意、法、意識未來者，未得欲得，已得心願，因心願已，則便樂彼；
因樂彼已，便願未來。
諸賢！如是比丘願未來也。
^m26諸賢！云何比丘不願未來？
諸賢！比丘若有眼、色、眼識未來者，未得不欲得，已得心不願，因心不願已，則便不樂彼；
因不樂彼已，便不願未來。
如是耳、鼻、舌、身，若有意、法、意識未來者，未得不欲得，已得心不願，因心不願已，則便不樂彼；
因不樂彼已，便不願未來。
諸賢！如是比丘不願未來也。
^n12^m27諸賢！云何比丘受現在法？
諸賢！比丘若有眼、色、眼識現在者，彼於現在識欲染著，因識欲染著已，則便樂彼；
因樂彼已，便受現在法。
如是耳、鼻、舌、身，若有意、法、意識現在者，彼於現在識欲染著，因識欲染著已，則便樂彼；
因樂彼已，便受現在法。
諸賢！如是比丘受現在法也。
^m28諸賢！云何比丘不受現在法？
諸賢！比丘若有眼、色、眼識現在者，彼於現在識不欲染著，因識不欲染著已，則便不樂彼；
因不樂彼已，便不受現在法。
如是耳、鼻、舌、身，若有意、法、意識現在者，彼於現在識不欲染著，因識不欲染著已，則便不樂彼；
因不樂彼已，便不受現在法。
諸賢！如是比丘不受現在法。
^n13^m29諸賢！謂世尊略說此教，不廣分別，卽從座起，入室宴坐：
慎莫念過去，亦勿願未來；過去事已滅，未來復未至。
現在所有法，彼亦當為思；念無有堅強，慧者覺如是。
若作聖人行，孰知愁於死？我要不會彼，大苦災患終。
如是行精勤，晝夜無懈怠；是故常當說，跋地羅帝偈。
此世尊略說，不廣分別，我以此句、以此文廣說如是。
諸賢！可往向佛具陳。若如世尊所說義者，諸賢等便可共受持。」
^n14^m30於是，諸比丘聞尊者大迦旃延所說，善受持誦，卽從座起，繞尊者大迦旃延三匝而去，往詣佛所，稽首作禮，卻坐一面，白曰：
「世尊！向世尊略說此教，不廣分別，卽從座起，入室宴坐。
尊者大迦旃延以此句、以此文而廣說之。」
^n15^m31世尊聞已，嘆曰：「善哉！善哉！我弟子中有眼、有智、有法、有義。
所以者何？謂師為弟子略說此教，不廣分別，彼弟子以此句、以此文而廣說之。
如迦旃延比丘所說，汝等應當如是受持！
所以者何？以說觀義應如是也。」
^n16^m32佛說如是，彼諸比丘聞佛所說，歡喜奉行。
^ck166
（一六六）釋中禪室尊經^n1^m1我聞如是：
^m2一時，佛遊舍衛國，在勝林給孤獨園。
^m3爾時，尊者盧夷強耆遊於釋中，在無事禪室。
於是，尊者盧夷強耆夜將向旦，從彼禪室出，在露地禪室蔭中，於繩床上敷尼師檀，結跏趺坐。
^m4爾時，有一天形體極妙，色像巍巍，夜將向旦，往詣尊者盧夷強耆所，稽首作禮，卻住一面。
彼天色像威神極妙，光明普照，於其禪室，彼天卻住於一面已，白尊者盧夷強耆曰：
「比丘！受持跋地羅帝偈及其義耶？」
^n2^m5尊者盧夷強耆答彼天曰：
「我不受持跋地羅帝偈，亦不受義。」尋問彼天：
「汝受持跋地羅帝偈及其義耶？」
^m6彼天答曰：
「我受持跋地羅帝偈，然不受義。」
^m7尊者盧夷強耆復問彼天：
「云何受持跋地羅帝偈而不受義耶？」
^m8彼天答曰：
「一時，世尊遊王舍城，住竹林迦蘭哆園。
爾時，世尊為諸比丘說跋地羅帝偈：
慎莫念過去，亦勿願未來；過去事已滅，未來復未至。
現在所有法，彼亦當為思；念無有堅強，慧者覺如是。
若作聖人行，孰知愁於死？我要不會彼，大苦災患終。
如是行精勤，晝夜無懈怠；是故常當說，跋地羅帝偈。
比丘！我如是受持跋地羅帝偈，不受持義。」
^n3^m9尊者盧夷強耆復問彼天：
「誰受持跋地羅帝偈及其義耶？」
^m10彼天答曰：「佛遊舍衛國，在勝林給孤獨園，彼受持跋地羅帝偈及其義也。
比丘！可往面從世尊，善受持誦跋地羅帝偈及其義也。
所以者何？跋地羅帝偈及其義者，有義有法，為梵行本，趣智、趣覺、趣於涅槃，族姓者至信、捨家、無家、學道，當以跋地羅帝偈及其義善受持誦。」
彼天說如是，稽首尊者盧夷強耆足，繞三匝已，卽彼處沒。
^n4^m11天沒不久，於是，尊者盧夷強耆在釋中受夏坐訖，過三月已，補治衣竟，攝衣持鉢，往詣舍衛國，展轉進前，至舍衛國，住勝林給孤獨園。
^m12爾時，尊者盧夷強耆往詣佛所，稽首作禮，卻坐一面，白曰：
「世尊！我一時遊於釋中，在無事禪室。
世尊！我於爾時夜將向旦，從彼禪室出，在露地禪室蔭中，於繩床上敷尼師檀，結跏趺坐。
爾時，有一天形體極妙，色像巍巍，夜將向旦，來詣我所，稽首作禮，卻住一面。
彼天色像威神極妙，光明普照，於其禪室彼天卻住於一面已，而白我曰：
『比丘！受持跋地羅帝偈及其義耶？』我答彼天：
『不受持跋地羅帝偈，亦不受義。』尋問彼天：
『汝受持跋地羅帝偈及其義耶？』彼天答曰：
『我受持跋地羅帝偈，然不受義。』我復問天：
『云何受持跋地羅帝偈而不受義耶？』天答我曰：
『一時，佛遊王舍城，住竹林迦蘭哆園，爾時，世尊為諸比丘說跋地羅帝偈：
慎莫念過去，亦勿願未來；過去事已滅，未來復未至。
現在所有法，彼亦當為思；念無有堅強，慧者覺如是。
若作聖人行，孰知愁於死？我要不會彼，大苦災患終。
如是行精勤，晝夜不懈怠；是故常當說，跋地羅帝偈。
『比丘！我如是受持跋地羅帝偈，不受持義也。』我復問天：
『誰受持跋地羅帝偈及其義耶？』天答我曰：
『佛遊舍衛國，在勝林給孤獨園，彼受持跋地羅帝偈及其義也。
比丘！可往面從世尊，善受持誦跋地羅帝偈及其義也。
所以者何？跋地羅帝偈及其義者，有義有法，為梵行本，趣智、趣覺、趣於涅槃，族姓者至信、捨家、無家、學道，當以跋地羅帝偈及其義善受持誦。』
彼天說如是，稽首我足，繞三匝已，卽彼處沒。」
^n5^m13於是，世尊問尊者盧夷強耆：
「汝知彼天從何處來？彼天名何耶？」
^m14尊者盧夷強耆答曰：「世尊！我不知彼天從何處來，亦不知名也。」
^m15世尊告曰：「強耆！彼天子名般那，為三十三天軍將。」
^m16彼時，尊者盧夷強耆白曰：
「世尊！今正是時。善逝！今正是時。
若世尊為諸比丘說跋地羅帝偈及其義者，諸比丘從世尊聞已，當善受持。」
^n6^m17世尊告曰：「強耆！諦聽！善思念之，我當為汝廣說其義。」
^m18尊者盧夷強耆白曰：「唯然，當受教聽。」
^m19佛言：慎莫念過去，亦勿願未來；過去事已滅，未來復未至。
現在所有法，彼亦當為思；念無有堅強，慧者覺如是。
若作聖人行，孰知愁於死？我要不會彼，大苦災患終。
如是行精勤，晝夜無懈怠；是故常當說，跋地羅帝偈。
^n7^m20「強耆！云何比丘念過去耶？
若比丘樂過去色，欲、著、住；
樂過去覺、想、行、識，欲、著、住，如是比丘念過去也。
^m21強耆！云何比丘不念過去？
若比丘不樂過去色，不欲、不著、不住；
不樂過去覺、想、行、識，不欲、不著、不住，如是比丘不念過去。
^m22強耆！云何比丘願未來耶？
若比丘樂未來色，欲、著、住；
樂未來覺、想、行、識，欲、著、住，如是比丘願未來也。
^n8^m23強耆！云何比丘不願未來？
若比丘不樂未來色，不欲、不著、不住；
不樂未來覺、想、行、識，不欲、不著、不住，如是比丘不願未來。
^m24強耆！云何比丘受現在法？
若比丘樂現在色，欲、著、住；
樂現在覺、想、行、識，欲、著、住，如是比丘受現在法。
^m25強耆！云何比丘不受現在法？
若比丘不樂現在色，不欲、不著、不住；
不樂現在覺、想、行、識，不欲、不著、不住，如是比丘不受現在法。」
^n9^m26佛說如是，尊者盧夷強耆及諸比丘聞佛所說，歡喜奉行。
^ck167
（一六七）阿難說經^n1^m1我聞如是：
^m2一時，佛遊舍衛國，在勝林給孤獨園。
^m3爾時，尊者阿難為諸比丘夜集講堂，說跋地羅帝偈及其義也。
^m4爾時，有一比丘過夜平旦，往詣佛所，稽首作禮，卻坐一面，白曰：
「世尊！彼尊者阿難為諸比丘夜集講堂，說跋地羅帝偈及其義也。」
^n2^m5於是，世尊告一比丘：
「汝往至阿難比丘所，作如是語：『阿難！世尊呼汝。』」
^m6彼一比丘受世尊教，卽從座起，稽首佛足，繞三匝而去，往至尊者阿難所而語曰：
「世尊呼尊者阿難。」
^n3^m7尊者阿難卽往佛所，稽首作禮，卻住一面。世尊問曰：
「阿難！汝實為諸比丘夜集講堂，說跋地羅帝偈及其義耶？」
^m8尊者阿難答曰：「唯然。」
^m9世尊問曰：
「阿難！汝云何為諸比丘說跋地羅帝偈及其義耶？」
^n4^m10尊者阿難卽便說曰：慎莫念過去，亦勿願未來；過去事已滅，未來復未至。
現在所有法，彼亦當為思；念無有堅強，慧者覺如是。
若作聖人行，孰知愁於死？我要不會彼，大苦災患終。
如是行精勤，晝夜無懈怠；是故常當說，跋地羅帝偈。
^m11世尊卽復問曰：「阿難！
云何比丘念過去耶？」
^m12尊者阿難答曰：「世尊！若有比丘樂過去色，欲、著、住；
樂過去覺、想、行、識，欲、著、住，如是比丘念過去也。」
^n5^m13世尊卽復問曰：「阿難！
云何比丘不念過去？」
^m14尊者阿難答曰：「世尊！若比丘不樂過去色，不欲、不著、不住；
不樂過去覺、想、行、識，不欲、不著、不住，如是比丘不念過去。」
^m15世尊卽復問曰：「阿難！
云何比丘願未來耶？」
^m16尊者阿難答曰：「世尊！若比丘樂未來色，欲、著、住；
樂未來覺、想、行、識，欲、著、住，如是比丘願未來也。」
^n6^m17世尊卽復問曰：「阿難！
云何比丘不願未來？」
^m18尊者阿難答曰：「世尊！若比丘不樂未來色，不欲、不著、不住；
不樂未來覺、想、行、識，不欲、不著、不住，如是比丘不願未來。」
^m19世尊卽復問曰：「阿難！
云何比丘受現在法？」
^m20尊者阿難答曰：「世尊！若比丘樂現在色，欲、著、住；
樂現在覺、想、行、識，欲、著、住，如是比丘受現在法。」
^n7^m21世尊卽復問曰：「阿難！云何比丘不受現在法？」
^m22尊者阿難答曰：「世尊！若比丘不樂現在色，不欲、不著、不住；
不樂現在覺、想、行、識，不欲、不著、不住，如是比丘不受現在法。
世尊！我以如是為諸比丘夜集講堂，說跋地羅帝偈及其義也。」
^m23於是，世尊告諸比丘：「善哉！善哉！我弟子有眼、有智、有義、有法。
所以者何？謂弟子在師面前如是句、如是文廣說此義，實如阿難比丘所說，汝等應當如是受持！
所以者何？此說觀義應如是也。」
^n8^m24佛說如是，尊者阿難及諸比丘聞佛所說，歡喜奉行。
^ck168
（一六八）意行經^n1^m1我聞如是︰
^m2一時，佛遊舍衛國，在勝林給孤獨園。
^m3爾時，世尊告諸比丘：「我今為汝說法，初妙、中妙、竟亦妙，有義有文，具足清淨，顯現梵行，謂分別意行經，如意行生。
諦聽！諦聽！善思念之。」
^m4時，諸比丘受教而聽。
^m5a佛言：「云何意行生？
若有比丘離欲、離惡不善之法，有覺、有觀，離生喜、樂，得初禪成就遊。
彼此定樂欲住，彼此定樂欲住已，必有是處，住彼樂彼，命終生梵身天中。
諸梵身天者，生彼住彼，受離生喜、樂，及比丘住此，入初禪，受離生喜、樂。
^n2^m5b此二離生喜、樂無有差別，二俱等等。
所以者何？先此行定，然後生彼，彼此定如是修、如是習、如是廣布，生梵身天中，如是意行生。
^m6a復次，比丘覺、觀已息，內靜、一心，無覺、無觀，定生喜、樂，得第二禪成就遊。
彼此定樂欲住，彼此定樂欲住已，必有是處，住彼樂彼，命終生晃昱天中。
諸晃昱天者，生彼住彼，受定生喜、樂，及比丘住此，入第二禪，受定生喜、樂。
^n3^m6b此二定生喜、樂無有差別，二俱等等。
所以者何？先此行定，然後生彼，彼此定如是修、如是習、如是廣布，生晃昱天中，如是意行生。
^m7a復次，比丘離於喜欲，捨無求遊，正念正智而身覺樂，謂聖所說、聖所捨、念、樂住、空，得第三禪成就遊。
彼此定樂欲住，彼此定樂欲住已，必有是處，住彼樂彼，命終生遍淨天中。
諸遍淨天者，生彼住彼，受無喜、樂，及比丘住此，入第三禪，受無喜、樂。
^n4^m7b此二無喜、樂無有差別，二俱等等。
所以者何？先此行定，然後生彼，彼此定如是修、如是習、如是廣布，生遍淨天中，如是意行生。
^m8a復次，比丘樂滅、苦滅，喜、憂本已滅，不苦不樂、捨、念、清淨，得第四禪成就遊。
彼此定樂欲住，彼此定樂欲住已，必有是處，住彼樂彼，命終生果實天中。
諸果實天者，生彼住彼，受捨、念、清淨樂，及比丘住此，入第四禪，受捨、念、清淨樂。
^n5^m8b此二捨、念、清淨樂無有差別，二俱等等。
所以者何？先此行定，然後生彼，彼此定如是修、如是習、如是廣布，生果實天中，如是意行生。
^m9a復次，比丘度一切色想，滅有對想，不念若干想，無量空，是無量空處成就遊。
彼此定樂欲住，彼此定樂欲住已，必有是處，住彼樂彼，命終生無量空處天中。
諸無量空處天者，生彼住彼，受無量空處想，及比丘住此，受無量空處想。
^n6^m9b此二無量空處想無有差別，二俱等等。
所以者何？先此行定，然後生彼，彼此定如是修、如是習、如是廣布，生無量空處天中，如是意行生。
^m10a復次，比丘度無量空處，無量識，是無量識處成就遊。
彼此定樂欲住，彼此定樂欲住已，必有是處，住彼樂彼，命終生無量識處天中。
諸無量識處天者，生彼住彼，受無量識處想，及比丘住此，受無量識處想。
^n7^m10b此二無量識處想無有差別，二俱等等。
所以者何？先此行定，然後生彼，彼此定如是修、如是習、如是廣布，生無量識處天中，如是意行生。
^m11a復次，比丘度無量識處，無所有，是無所有處成就遊。
彼此定樂欲住，彼此定樂欲住已，必有是處，住彼樂彼，命終生無所有處天中。
諸無所有處天者，生彼住彼，受無所有處想，及比丘住此，受無所有處想。
^n8^m11b此二無所有處想無有差別，二俱等等。
所以者何？先此行定，然後生彼，彼此定如是修、如是習、如是廣布，生無所有處天中，如是意行生。
^m12a復次，比丘度一切無所有處想，非有想非無想，是非有想非無想處成就遊。
彼此定樂欲住，彼此定樂欲住已，必有是處，住彼樂彼，命終生非有想非無想處天中。
諸非有想非無想處天者，生彼住彼，受非有想非無想處想，及比丘住此，受非有想非無想處想。
^n9^m12b此二想無有差別，二俱等等。
所以者何？先此行定，然後生彼，彼此定如是修、如是習、如是廣布，生非有想非無想處天中，如是意行生。
^m13a復次，比丘度一切非有想非無想處想，知滅身觸成就遊，慧見諸漏盡斷智。
彼諸定中，此定說最第一、最大、最上、最勝、最妙。
^n10^m13b猶如因牛有乳，因乳有酪，因酪有生酥，因生酥有熟酥，因熟酥有酥精。
酥精者說最第一、最大、最上、最勝、最妙。
^m13c如是彼諸定中，此定說最第一、最大、最上、最勝、最妙。
得此定、依此定、住此定已，不復受生老病死苦，是說苦邊。」
^n11^m14佛說如是，彼諸比丘聞佛所說，歡喜奉行。
^ck169
（一六九）拘樓瘦無諍經^n1^m1我聞如是︰
^m2一時，佛遊婆奇瘦劍磨瑟曇拘樓都邑。
^m3爾時，世尊告諸比丘：「我當為汝說法，初妙、中妙、竟亦妙，有義有文，具足清淨，顯現梵行，名分別無諍經。
諦聽！諦聽！善思念之。」
^m4時，諸比丘受教而聽。
^m5佛言：「莫求欲樂、極下賤業，為凡夫行；
亦莫求自身苦行，至苦非聖行，無義相應。
離此二邊，則有中道，成眼成智，自在成定，趣智、趣覺、趣於涅槃。
有稱、有譏，有無稱、無譏而為說法。
決定於齊，決定知已，所有內樂當求彼也。
莫相道說，亦莫面前稱譽。
齊限說，莫不齊限。
隨國俗法，莫是莫非。
此分別無諍經事。
^n2^m6a莫求欲樂、極下賤業，為凡夫行；
亦莫求自身苦行，至苦非聖行，無義相應者，此何因說？
^m6b莫求欲樂、極下賤業，為凡夫行，是說一邊；
亦莫求自身苦行，至苦非聖行，無義相應者，是說二邊。
^m6c莫求欲樂、極下賤業，為凡夫行；
亦莫求自身苦行，至苦非聖行，無義相應者，因此故說。
^n3^m7a離此二邊，則有中道，成眼成智，自在成定，趣智、趣覺、趣涅槃者，此何因說？
^m7b有聖道八支，正見……乃至正定，是謂為八。
^m7c離此二邊，則有中道，成眼成智，自在成定，趣智、趣覺、趣涅槃者，因此故說。
^m8a有稱、有譏，有無稱、無譏而為說法者，此何因說？
云何為稱？云何為譏而不說法？
^n4^m8b若有欲相應與喜樂俱，極下賤業，為凡夫行，此法有苦、有煩、有熱、有憂慼邪行。
彼知此已，則便自譏。
所以者何？欲者，無常、苦、磨滅法。
彼知欲無常已，是故彼一切有苦、有煩、有熱、有憂慼邪行，彼知此已，是故便自譏。
自身苦行，至苦非聖行，無義相應，此法有苦、有煩、有熱、有憂慼邪行。
彼知此已，則便自譏。
所以者何？彼沙門、梵志所可畏苦，剃除鬚髮，著袈裟衣，至信、捨家、無家、學道者，彼沙門、梵志復抱此苦，是故彼一切有苦、有煩、有熱、有憂慼邪行，彼知此已，是故便自譏。
有結不盡，此法有苦、有煩、有熱、有憂慼邪行。
彼知此已，則便自譏。
所以者何？若有結不盡者，彼有亦不盡，是故彼一切有煩、有熱、有憂慼邪行，彼知此已，是故便自譏也。
有結盡者，此法無苦、無煩、無熱、無憂慼正行，彼知此已，則便自稱。
所以者何？若有結盡者，彼有亦盡，是故彼一切無苦、無煩、無熱、無憂慼正行，彼知此已，是故便自稱也。
不求內樂，此法有苦、有煩、有熱、有憂慼邪行。
彼知此已，則便自譏。
所以者何？若有不求內樂者，彼亦不求內，是故彼一切有苦、有煩、有熱、有憂慼邪行，彼知此已，是故便自譏也。
求於內樂，此法無苦、無煩、無熱、無憂慼正行。
彼知此已，則便自稱。
所以者何？若有求內樂者，彼亦求內，是故彼一切無苦、無煩、無熱、無憂慼正行，彼知此已，是故便自稱。
^n5^m8c如是有稱有譏而不說法也，不稱不譏而為說法。
^m8d云何不稱不譏而為說法？
^m8e若欲相應與喜樂俱，極下賤業，為凡夫行，此法有苦、有煩、有熱、有憂慼邪行。
彼知此已，則便說法。
所以者何？彼不如是說，欲無常、苦、磨滅法。
彼知欲無常已，是故彼一切有苦、有煩、有熱、有憂慼邪行。
不達此法，唯有苦法，有煩、有熱、有憂慼邪行，彼知此已，是故便說法。
自身苦行，至苦非聖行，無義相應，此法有苦、有煩、有熱、有憂慼邪行，彼知此已，則便說法。
所以者何？彼不如是說，自身苦行，至苦非聖行，無義相應，此法有苦、有煩、有熱、有憂慼邪行。
不達此法，唯有苦法，有煩、有熱、有憂慼邪行，彼知此已，是故便說法也。
有結不盡，此法有苦、有煩、有熱、有憂慼邪行。
彼知此已，則便說法。
所以者何？彼不如是說，若有結不盡者，彼有亦不盡，是故彼一切有苦、有煩、有熱、有憂慼邪行。
不達此法，唯有苦法，有煩、有熱、有憂慼邪行，彼知此已，是故便說法也。
有結盡者，此法無苦、無煩、無熱、無憂慼正行，彼知此已，則便說法。
所以者何？彼不如是說，若有結盡者，彼有亦盡，是故彼一切無苦、無煩、無熱、無憂慼正行。
不達此法，唯無苦法，無煩、無熱、無憂慼正行，彼知此已，是故便說法也。
不求內樂，此法有苦、有煩、有熱、有憂慼邪行。
彼知此已，則便說法。
所以者何？彼不如是說，若不求內樂者，彼亦不求內，是故彼一切有苦、有煩、有熱、有憂慼邪行。
不達此法，唯有苦法，有煩、有熱、有憂慼邪行，彼知此已，是故便說法也。
求於內樂，此法無苦、無煩、無熱、無憂慼正行。
彼知此已，則便說法。
所以者何？彼不如是說，若有求內樂者，彼亦求內，是故彼一切無苦、無煩、無熱、無憂慼正行。
不達此法，唯無苦法，無煩、無熱、無憂慼正行，彼知此已，是故便說法。
^n6^m8f如是不稱、不譏而為說法，有稱有譏、有無稱無譏而為說法者，因此故說也。
^m9a決定於齊，決定知已，所有內樂當求彼者。此何因說？
^m9b有樂，非聖樂是凡夫樂，病本、癰本、箭刺之本，有食有生死，不可修、不可習、不可廣布，我說於彼則不可修也。
有樂，是聖樂、無欲樂、離樂、息樂、正覺之樂，無食無生死，可修、可習、可廣布，我說於彼則可修也。
云何有樂，非聖樂是凡夫樂，病本、癰本、箭刺之本，有食有生死，不可修、不可習、不可廣布，我說於彼不可修耶？
彼若因五欲功德生喜生樂，此樂非聖樂，是凡夫樂，病本、癰本、箭刺之本，有食有生死，不可修、不可習、不可廣布，我說於彼則不可修。
云何有樂，是聖樂、無欲樂、離樂、息樂、正覺之樂，無食無生死，可修、可習、可廣布，我說於彼則可修耶？
若有比丘離欲、離惡不善之法……至得第四禪成就遊，此樂是聖樂、無欲樂、離樂、息樂、正覺之樂，無食無生死，可修、可習、可廣布，我說於彼則可修也。
^n7^m9c決定於齊，決定知已，所有內樂當求彼者，因此故說。
^m10a莫相道說，亦莫面前稱譽者，此何因說？
^m10b有相道說不真實、虛妄無義相應，有相道說真實、不虛妄無義相應，有相道說真實、不虛妄與義相應。
於中若有道說不真實、虛妄無義相應者，此終不可說；
於中若有道說真實、不虛妄無義相應者，彼亦當學不說是也；
於中若有道說真實、不虛妄義相應者，彼為知時，正智正念，令成就彼。
^n8^m10c如是面前稱譽，莫相道說，亦莫面前稱譽者，因此故說。
^m11a齊限說，莫不齊限者，此何因說？
^m11b不齊限說者，煩身，念喜忘，心疲極，聲壞，向智者不自在也。
齊限說者，不煩身，念不喜忘，心不疲極，聲不壞，向智者得自在也。
^m11c齊限說，莫不齊限者，因此故說。
^n9^m12a隨國俗法，莫是莫非者，此何因說？
云何隨國俗法，是及非耶？
^m12b彼彼方、彼彼人間、彼彼事，或說甌，或說𣟁，或說杅，或說椀，或說器。
如彼彼方、彼彼人間、彼彼事，或說甌，或說𣟁，或說杅，或說椀，或說器，彼彼事隨其力，一向說此是真諦，餘者虛妄，如是隨國俗法，是及非也。
云何隨國俗法，不是不非耶？
彼彼方、彼彼人間、彼彼事，或說甌，或說𣟁，或說杅，或說椀，或說器。
如彼彼方、彼彼人間、彼彼事，或說甌，或說𣟁，或說杅，或說椀，或說器，彼彼事不隨其力，不一向說此是真諦，餘者虛妄，如是隨國俗法，不是不非也。
^n10^m12c隨國俗法，莫是莫非者，因此故說。
^m13有諍法、無諍法。云何有諍法？云何無諍法？
^m14a若欲相應與喜樂俱，極下賤業，為凡夫行，此法有諍。以何等故此法有諍？
此法有苦、有煩、有熱、有憂慼邪行，是故此法則有諍也。
^m14b若自身苦行，至苦非聖行，無義相應，此法有諍。以何等故此法有諍？
此法有苦、有煩、有熱、有憂慼邪行，是故此法則有諍也。
^n11^m14c離此二邊，則有中道，成眼成智，自在成定，趣智、趣覺、趣於涅槃，此法無諍。以何等故此法無諍？
此法無苦、無煩、無熱、無憂慼正行，是故此法則無諍也。
^m14d有結不盡，此法有諍。以何等故此法有諍？
此法有苦、有煩、有熱、有憂慼邪行，是故此法則有諍也。
^n12^m14e有結滅盡，此法無諍。以何等故此法無諍？
此法無苦、無煩、無熱、無憂慼正行，是故此法則無諍也。
^m14f不求內樂，此法有諍。以何等故此法有諍？
此法有苦、有煩、有熱、有憂慼邪行，是故此法則有諍也。
^m14g求於內樂，此法無諍。以何等故此法無諍？
此法無苦、無煩、無熱、無憂慼正行，是故此法則無諍也。
^n13^m14h於中若有樂，非聖樂是凡夫樂，病本、癰本、箭刺之本，有食有生死，不可修、不可習、不可廣布，我說於彼則不可修，此法有諍。以何等故此法有諍？
此法有苦、有煩、有熱、有憂慼邪行，是故此法則有諍也。
^n14^m14i於中若有樂，是聖樂、無欲樂、離樂、息樂、正覺之樂，無食無生死，可修、可習、可廣布，我說於彼則可修也，此法無諍。以何等故此法無諍？
此法無苦、無煩、無熱、無憂慼正行，是故此法則無諍也。
^n15^m14j於中若有道說不真實、虛妄無義相應，此法有諍。以何等故此法有諍？
此法有苦、有煩、有熱、有憂慼邪行，是故此法則有諍也。
^m14k於中若有道說真實、不虛妄無義相應，此法有諍。以何等故此法有諍？
此法有苦、有煩、有熱、有憂慼邪行，是故此法則有諍也。
^n16^m14l於中若有道說真實、不虛妄與義相應，此法無諍。以何等故此法無諍？
此法無苦、無煩、無熱、無憂慼正行，是故此法則無諍也。
^m14m無齊限說者，此法有諍。以何等故此法有諍？
此法有苦、有煩、有熱、有憂慼邪行，是故此法則有諍也。
^m14n齊限說者，此法無諍。以何等故此法無諍？
此法無苦、無煩、無熱、無憂慼正行，是故此法則無諍也。
^n17^m14n隨國俗法，是及非，此法有諍。以何等故此法有諍？
此法有苦、有煩、有熱、有憂慼邪行，是故此法則有諍也。
^m14o隨國俗法，不是不非，此法無諍。以何等故此法無諍？
此法無苦、無煩、無熱、無憂慼正行，是故此法則無諍也。
^m15是謂諍法，汝等當知諍法及無諍法。
知諍法及無諍法已，棄捨諍法，修習無諍法，汝等當學。」
^n18^m16如是須菩提族姓子以無諍道，於後知法如法。
知法如真實，須菩提說偈：
「此行真實空，捨此住止息。」
^m17佛說如是，彼諸比丘聞佛所說，歡喜奉行。
^ck170
（一七○）鸚鵡經^n1^m1我聞如是︰
^m2一時，佛遊舍衛國，在勝林給孤獨園。
^m3爾時，世尊過夜平旦著衣持鉢，入舍衛乞食，於乞食時往詣鸚鵡摩納都提子家。
^m4是時，鸚鵡摩納都提子少有所為，出行不在。
彼時，鸚鵡摩納都提子家有白狗，在大床上金盤中食。
於是，白狗遙見佛來，見已便吠。
^m5世尊語白狗：「汝不應爾，謂汝從呧至吠。」
^n2^m6白狗聞已，極大瞋恚，從床來下，至木聚邊憂慼愁臥。
^m7鸚鵡摩納都提子於後還家，見己白狗極大瞋恚，從床來下，至木聚邊憂慼愁臥，問家人曰：
「誰觸嬈我狗，令極大瞋恚，從床來下，至木聚邊憂慼愁臥？」
^m8家人答曰：「我等都無觸嬈白狗，令大瞋恚，從床來下，至木聚邊憂慼愁臥。
摩納！當知今日沙門瞿曇來此乞食，白狗見已，便逐吠之。沙門瞿曇語白狗曰：
『汝不應爾，謂汝從呧至吠。』
因是，摩納！故令白狗極大瞋恚，從床來下，至木聚邊憂慼愁臥。」
^n3^m9鸚鵡摩納都提子聞已，便大瞋恚，欲誣世尊，欲謗世尊，欲墮世尊。
如是誣、謗、墮沙門瞿曇，卽從舍衛出，往詣勝林給孤獨園。
^m10彼時，世尊無量大眾前後圍繞而為說法，世尊遙見鸚鵡摩納都提子來，告諸比丘：
「汝等見鸚鵡摩納都提子來耶？」
^m11答曰：「見也。」
^n4^m12世尊告曰：「鸚鵡摩納都提子今命終者，如屈伸臂頃，必生地獄。
所以者何？以彼於我極大瞋恚。若有眾生因心瞋恚故，身壞命終，必至惡處，生地獄中。」
^m13於是，鸚鵡摩納都提子往詣佛所，語世尊曰：
「沙門瞿曇！今至我家乞食來耶？」
^m14世尊答曰：「我今往至汝家乞食。」
^n5^m15「瞿曇！向我白狗說何等事，令我白狗極大瞋恚，從床來下，至木聚邊憂慼愁臥？」
^m16世尊答曰：「我今平旦著衣持鉢，入舍衛乞食，展轉往詣汝家乞食，於是白狗遙見我來，見已而吠。我語白狗：
『汝不應爾，謂汝從呧至吠。』
是故白狗極大瞋恚，從床來下，至木聚邊憂慼愁臥。」
^n6^m17a鸚鵡摩納問世尊曰：「白狗前世是我何等？」
^m17b世尊告曰：「止！止！摩納！慎莫問我！汝聞此已，必不可意。」
^m18a鸚鵡摩納復更再三問世尊曰：
「白狗前世是我何等？」
^m18b世尊亦至再三告曰：「止！止！摩納！慎莫問我！汝聞此已，必不可意。」
^n7^m19世尊復告於摩納曰：「汝至再三問我不止，摩納！
當知彼白狗者，於前世時卽是汝父，名都提也。」
^m20鸚鵡摩納聞是語已，倍極大恚，欲誣世尊，欲謗世尊，欲墮世尊。
如是誣、謗、墮沙門瞿曇，語世尊曰：
「我父都提大行布施，作大齋祠，身壞命終，正生梵天。
何因何緣，乃生於此下賤狗中？」
^n8^m21世尊告曰：「汝父都提以此增上慢，是故生於下賤狗中。
梵志增上慢，此終六處生：雞狗猪及犲，驢五地獄六。
鸚鵡摩納！若汝不信我所說者，汝可還歸語白狗曰：
『若前世時是我父者，白狗當還在大床上。』
摩納！白狗必還上床也。
『若前世時是我父者，白狗還於金盤中食。』
摩納！白狗必當還於金盤中食也。
『若前世時是我父者，示我所舉金、銀、水精、珍寶藏處，謂我所不知。』
摩納！白狗必當示汝已前所舉金、銀、水精、珍寶藏處，謂汝所不知。」
^n9^m22於是，鸚鵡摩納聞佛所說，善受持誦，繞世尊已，而還其家，語白狗曰：
「若前世時是我父者，白狗當還在大床上。」
白狗即還在大床上。
「若前世時是我父者，白狗還於金盤中食。」
白狗即還金盤中食。
「若前世時是我父者，當示於我父本所舉金、銀、水精、珍寶藏處，謂我所不知。」
白狗卽從床上來下，往至前世所止宿處，以口及足掊床四腳下，鸚鵡摩納便從彼處大得寶物。
^n10^m23於是，鸚鵡摩納都提子得寶物已，極大歡喜，以右膝著地，叉手向勝林給孤獨園，再三舉聲，稱譽世尊：
「沙門瞿曇所說不虛！沙門瞿曇所說真諦！
沙門瞿曇所說如實！」再三稱譽已，從舍衛出，往詣勝林給孤獨園。
^n11^m24爾時，世尊無量大眾前後圍繞而為說法，世尊遙見鸚鵡摩納來，告諸比丘：
「汝等見鸚鵡摩納來耶？」
^m25答曰：「見也。」
^m26世尊告曰：「鸚鵡摩納今命終者，如屈伸臂頃，必至善處。
所以者何？彼於我極有善心。若有眾生因善心故，身壞命終，必至善處，生於天中。」
^n12^m27爾時，鸚鵡摩納往詣佛所，共相問訊，卻坐一面。世尊告曰：
「云何摩納，如我所說白狗者為如是耶？不如是耶？」
^m28鸚鵡摩納白曰：「瞿曇！實如所說。瞿曇！我復欲有所問，聽乃敢陳。」
^m29世尊告曰：「恣汝所問。」
^n13^m30「瞿曇！何因何緣，彼眾生者，俱受人身而有高下、有妙不妙？所以者何？瞿曇！
我見有短壽、有長壽者，見有多病、有少病者，見不端正、有端正者，見無威德、有威德者，見有卑賤族、有尊貴族者，見無財物、有財物者，見有惡智、有善智者。」
^m31世尊答曰：「彼眾生者，因自行業，因業得報。
緣業、依業、業處，眾生隨其高下處妙不妙。」
^n14^m32鸚鵡摩納白世尊曰：「沙門瞿曇所說至略，不廣分別，我不能知。
願沙門瞿曇為我廣說，令得知義！」
^m33世尊告曰：「摩納！諦聽！善思念之，我當為汝廣分別說。」
^m34鸚鵡摩納白曰：「唯然，當受教聽。」
^n15^m35a佛言：「摩納！何因、何緣男子女人壽命極短？
若有男子女人殺生凶弊，極惡飲血，害意著惡，無有慈心於諸眾生乃至蜫蟲，彼受此業，作具足已，身壞命終，必至惡處，生地獄中，來生人間，壽命極短。
所以者何？此道受短壽，謂男子女人殺生凶弊，極惡飲血。
摩納！當知此業有如是報也。
^n16^m35b摩納！何因、何緣男子女人壽命極長？
若有男子女人離殺斷殺，棄捨刀杖，有慚有愧，有慈悲心，饒益一切乃至蜫蟲，彼受此業，作具足已，身壞命終，必昇善處，生於天中，來生人間，壽命極長。
所以者何？此道受長壽，謂男子女人離殺斷殺。
摩納！當知此業有如是報也。
^m35c摩納！何因、何緣男子女人多有疾病？
若有男子女人觸嬈眾生，彼或以手拳，或以木石，或以刀杖觸嬈眾生，彼受此業，作具足已，身壞命終，必至惡處，生地獄中，來生人間，多有疾病。
所以者何？此道受多疾病，謂男子女人觸嬈眾生。
摩納！當知此業有如是報也。
^n17^m35d摩納！何因、何緣男子女人無有疾病？
若有男子女人不觸嬈眾生，彼不以手拳，不以木石，不以刀杖觸嬈眾生，彼受此業，作具足已，身壞命終，必昇善處，生於天中，來生人間，無有疾病。
所以者何？此道受無疾病，謂男子女人不觸嬈眾生。
摩納！當知此業有如是報也。
^m35e摩納！何因、何緣男子女人形不端正？
若有男子女人急性多惱，彼少所聞，便大瞋恚，憎嫉生憂，廣生諍怒；
彼受此業，作具足已，身壞命終，必至惡處，生地獄中，來生人間，形不端正。
所以者何？此道受形不端正，謂男子女人急性多惱。
摩納！當知此業有如是報也。
^n18^m35f摩納！何因、何緣男子女人形體端正？
若有男子女人不急性多惱，彼聞柔軟麁獷強言，不大瞋恚，不憎嫉生憂，不廣生諍怒；
彼受此業，作具足已，身壞命終，必昇善處，生於天中，來生人間，形體端正。
所以者何？此道受形體端正，謂男子女人不急性多惱。
摩納！當知此業有如是報也。
^n19^m35g摩納！何因、何緣男子女人無有威德？
若有男子女人內懷嫉妬，彼見他得供養恭敬，便生嫉妬，若見他有物，欲令我得；
彼受此業，作具足已，身壞命終，必至惡處，生地獄中，來生人間，無有威德。
所以者何？此道受無威德，謂男子女人內懷嫉妬。
摩納！當知此業有如是報也。
^m35h摩納！何因、何緣男子女人有大威德？
若有男子女人不懷嫉妬，彼見他得供養恭敬，不生嫉妬，若見他有物，不欲令我得；
彼受此業，作具足已，身壞命終，必昇善處，生於天中，來生人間，有大威德。
所以者何？此道受有威德，謂男子女人不懷嫉妬。
摩納！當知此業有如是報也。
^n20^m35i摩納！何因、何緣男子女人生卑賤族？
若有男子女人憍慠大慢，彼可敬不敬，可重不重，可貴不貴，可奉不奉，可供養不供養，可與道不與道，可與坐不與坐，可叉手向禮拜問訊不叉手向禮拜問訊；
彼受此業，作具足已，身壞命終，必至惡處，生地獄中，來生人間，生卑賤族。
所以者何？此道受生卑賤族，謂男子女人憍慠大慢。
摩納！當知此業有如是報也。
^n21^m35j摩納！何因、何緣男子女人生尊貴族？
若有男子女人不憍慠大慢，彼可敬而敬，可重而重，可貴而貴，可奉事而奉事，可供養而供養，可與道而與道，可與坐而與坐，可叉手向禮拜問訊而叉手向禮拜問訊；
彼受此業，作具足已，身壞命終，必昇善處，生於天中，來生人間，生尊貴族。
所以者何？此道受生尊貴族，謂男子女人不憍慠大慢。
摩納！當知此業有如是報也。
^n22^m35k摩納！何因、何緣男子女人無有財物？
若有男子女人不作施主，不行布施，彼不施與沙門、梵志、貧窮、孤獨、遠來乞者飲食、衣被、華鬘、塗香、屋舍、床榻、明燈、給使；
彼受此業，作具足已，身壞命終，必至惡處，生地獄中，來生人間，無有財物。
所以者何？此道受無財物，謂男子女人不作施主，不行布施。
摩納！當知此業有如是報也。
^n23^m35l摩納！何因、何緣男子女人多有財物？
若有男子女人作施主，行布施，彼施與沙門、梵志、貧窮、孤獨、遠來乞者飲食、衣被、花鬘、塗香、屋舍、床榻、明燈、給使；
彼受此業，作具足已，身壞命終，必昇善處，生於天中，來生人間，多有財物。
所以者何？此道受多有財物，謂男子女人作施主，行布施。
摩納！當知此業有如是報也。
^n24^m35m摩納！何因、何緣男子女人有惡智慧？
若有男子女人不數數往詣彼問事，彼若有名德、沙門、梵志，不往詣彼，隨時問義：
『諸尊！何者為善？何者不善？
何者為罪？何者非罪？何者為妙？何者不妙？
何者為白？何者為黑？
白黑從何生？何義現世報？何義後世報？』設問不行；
彼受此業，作具足已，身壞命終，必至惡處，生地獄中，來生人間，有惡智慧。
所以者何？此道受惡智慧，謂男子女人不數數往詣彼問事。
摩納！當知此業有如是報也。
^n25^m35n摩納！何因、何緣男子女人有善智慧？
若有男子女人能數數往詣彼問事，彼若有名德、沙門、梵志，數往詣彼，隨時問義：
『諸尊！何者為善？何者不善？
何者為罪？何者非罪？何者為妙？何者不妙？
何者為白？何者為黑？
白黑從何生？何義現世報？何義後世報？』問已能行；
彼受此業，作具足已，身壞命終，必昇善處，生於天中，來生人間，有善智慧。
所以者何？此道受善智慧，謂男子女人能數數往詣彼問事。
摩納！當知此業有如是報也。
^n26^m36摩納！當知作短壽相應業必得短壽，作長壽相應業必得長壽；
作多疾病相應業必得多疾病，作少疾病相應業必得少疾病；
作不端正相應業必得不端正，作端正相應業必得端正；
作無威德相應業必得無威德，作威德相應業必得威德；
作卑賤族相應業必得卑賤族，作尊貴族相應業必得尊貴族；
作無財物相應業必得無財物，作多財物相應業必得多財物；
作惡智慧相應業必得惡智慧，作善智慧相應業必得善智慧。
摩納！此是我前所說，眾生因自行業，因業得報。
緣業，依業、業處，眾生隨其高下處妙不妙。」
^n27^m37鸚鵡摩納都提子白曰：「世尊！我已解。善逝！我已知。
世尊！我今自歸於佛、法及比丘眾，唯願世尊受我為優婆塞！
從今日始，終身自歸，乃至命盡。
世尊！從今日入都提家，如入此舍衛地優婆塞家，令都提家長夜得利義，得饒益安隱快樂。」
^n28^m38佛說如是，鸚鵡摩納都提子及無量眾聞佛所說，歡喜奉行。
^ck171
（一七一）分別大業經^n1^m1我聞如是︰
^m2一時，佛遊王舍城，在竹林迦蘭哆園。
^m3爾時，尊者三彌提亦遊王舍城，住無事禪屋中。
^m4於是，異學哺羅陀子中後彷徉，往詣尊者三彌提所，共相問訊，卻坐一面：
「賢三彌提！我欲有所問，聽我問耶？」
^m5尊者三彌提答曰：「賢哺羅陀子！欲問便問，我聞已當思。」
^m6a異學哺羅陀子便問曰：
「賢三彌提！我面從沙門瞿曇聞，面從沙門瞿曇受：
『身、口業虛妄，唯意業真諦。
或有定，比丘入彼定無所覺。』」
^n2^m6b尊者三彌提告曰：「賢哺羅陀子！汝莫作是說！
莫誣謗世尊！誣謗世尊者為不善也，世尊不如是說。
賢哺羅陀子！世尊無量方便說：
『若故作業，作已成者，我說無不受報，或現世受，或後世受；
若不故作業，作已成者，我不說必受報也。』」
^n3^m7a異學哺羅陀子至再三語尊者三彌提曰：
「賢三彌提！我面從沙門瞿曇聞，面從沙門瞿曇受：
『身、口業虛妄，唯意業真諦。
或有定，比丘入彼定無所覺。』」
^m7b尊者三彌提亦再三告曰：
「賢哺羅陀子！汝莫作是說！
莫誣謗世尊！誣謗世尊者為不善也，世尊不如是說。
賢哺羅陀子！世尊無量方便說：
『若故作業，作已成者，我說無不受報，或現世受，或後世受；
若不故作業，作已成者，我不說必受報也。』」
^n4^m8異學哺羅陀子問尊者三彌提：
「若故作業，作已成者，當受何報？」
^m9尊者三彌提答曰：「賢哺羅陀子！若故作業，作已成者，必受苦也。」
^m10異學哺羅陀子復問尊者三彌提曰：
「賢三彌提！汝於此法、律學道幾時？」
^m11尊者三彌提答曰：「賢哺羅陀子！我於此法、律學道未久，始三年耳。」
^n5^m12於是，異學哺羅陀子便作是念：
年少比丘尚能護師，況復舊學上尊人耶？
於是，異學哺羅陀子聞尊者三彌提所說，不是不非，卽從座起，奮頭而去。
^m13彼時，尊者大周那去尊者三彌提晝行坐處不遠，於是，尊者大周那謂尊者三彌提與異學哺羅陀子所共論者，彼盡誦習，善受持已，卽從座起，往詣尊者阿難所，共相問訊，卻坐一面，謂尊者三彌提與異學哺羅陀子所共論者，盡向尊者阿難說之。
^n6^m14尊者阿難聞已，語曰：「賢者周那！得因此論，可往見佛，奉獻世尊。
賢者周那！今共詣佛，具向世尊而說此義，或能因是得從世尊聞異法也。」
^m15於是，尊者阿難、尊者大周那共往詣佛。
尊者大周那稽首佛足，卻坐一面。尊者阿難稽首佛足，卻住一面。
^n7^m16彼時，尊者阿難語曰：「賢者大周那！可說！可說！」
^m17於是，世尊問曰：「阿難！
周那比丘欲說何事？」
^m18尊者阿難白曰：「世尊！今自當聞。」
^m19於是，尊者大周那謂尊者三彌提與異學哺羅陀子所共論者盡向佛說。
^m20世尊聞已，告曰：「阿難！看三彌提比丘癡人無道。
所以者何？異學哺羅陀子問事不定，而三彌提比丘癡人一向答也。」
^n8^m21尊者阿難白曰：「世尊！若三彌提比丘因此事說：
『所有覺者是苦』，當何咎耶？」
^m22世尊呵尊者阿難曰：「看，阿難比丘亦復無道！
阿難！此三彌提癡人，彼異學哺羅陀子盡問三覺：
樂覺、苦覺、不苦不樂覺。
阿難！若三彌提癡人為異學哺羅陀子所問，如是答者：
『賢哺羅陀子！若故作樂業，作已成者，當受樂報。
若故作苦業，作已成者，當受苦報。
若故作不苦不樂業，作已成者，當受不苦不樂報。』
阿難！若三彌提癡人為異學哺羅陀子所問，如是答者，異學哺羅陀子眼尚不敢視三彌提癡人，況復能問如是事耶？阿難！
若汝從世尊聞分別大業經者，於如來倍復增上心靜得喜。」
^n9^m23於是，尊者阿難叉手向佛白曰：
「世尊！今正是時。善逝！今正是時。
若世尊為諸比丘說分別大業經者，諸比丘聞已，當善受持。」
^m24世尊告曰：「阿難！諦聽！善思念之，我當為汝具分別說。」
^m25尊者阿難白曰：「唯然。」
^n10^m26時，諸比丘受教而聽。
^m27a佛言：「阿難！或有一不離殺、不與取、邪淫、妄言……乃至邪見，此不離、不護已，身壞命終，生善處天中。
^m27b阿難！或有一離殺、不與取、邪淫、妄言……乃至邪見，此離、護已，身壞命終，生惡處地獄中。
^m27c阿難！或有一不離殺、不與取、邪淫、妄言……乃至邪見，此不離、不護已，身壞命終，生惡處地獄中。
^n11^m27d阿難！或有一離殺、不與取、邪淫、妄言……乃至邪見，此離、護已，身壞命終，生善處天中。
^m28a阿難！若有一不離殺、不與取、邪淫、妄言……乃至邪見，此不離、不護已，身壞命終，生善處天中者，若有沙門、梵志得天眼，成就天眼而見彼，見已，作是念：
無身惡行，亦無身惡行報；
無口、意惡行，亦無口、意惡行報。
所以者何？我見彼不離殺、不與取、邪淫、妄言……乃至邪見，此不離、不護已，身壞命終，生善處天中。
^n12^m28b若更有如是比不離殺、不與取、邪淫、妄言……乃至邪見，此不離、不護者，彼一切身壞命終，亦生善處天中。
^m28c如是見者，則為正見；異是見者，則彼智趣邪。
若所見所知極力捫摸，一向著說：
『此是真諦，餘皆虛妄。』
^n13^m29a阿難！若有一離殺、不與取、邪淫、妄言……乃至邪見，此離、護已，身壞命終，生惡處地獄中者，若有沙門、梵志得天眼，成就天眼而見彼，見已，作是念：
無身妙行，亦無身妙行報；
無口、意妙行，亦無口、意妙行報。
所以者何？我見彼離殺、不與取、邪淫、妄言……乃至邪見，此離、護已，身壞命終，生惡處地獄中。
^n14^m29b若更有如是比離殺、不與取、邪淫、妄言……乃至邪見，此離、護者，彼一切身壞命終，亦生惡處地獄中。
^m29c如是見者，則為正見；異是見者，則彼智趣邪。
若所見所知極力捫摸，一向著說：
『此是真諦，餘皆虛妄。』
^n15^m30a阿難！若有一不離殺、不與取、邪淫、妄言……乃至邪見，此不離、不護已，身壞命終，生惡處地獄中者，若有沙門、梵志得天眼，成就天眼而見彼，見已，作是念：
有身惡行，亦有身惡行報；
有口、意惡行，亦有口、意惡行報。
所以者何？我見彼不離殺、不與取、邪淫、妄言……乃至邪見，此不離、不護已，身壞命終，生惡處地獄中。
^n16^m30b若更有如是比不離殺、不與取、邪淫、妄言……乃至邪見，此不離、不護者，彼一切身壞命終，亦生惡處地獄中。
^m30c如是見者，則為正見；異是見者，則彼智趣邪。
若所見所知極力捫摸，一向著說：
『此是真諦，餘皆虛妄。』
^n17^m31a阿難！若有一離殺、不與取、邪淫、妄言……乃至邪見，此離、護已，身壞命終，生善處天中者，若有沙門、梵志得天眼，成就天眼而見彼，見已，作是念：
有身妙行，亦有身妙行報；
有口、意妙行，亦有口、意妙行報。
所以者何？我見彼離殺、不與取、邪淫、妄言……乃至邪見，此離、護已，身壞命終，生善處天中。
^n18^m31b若更有如是比離殺、不與取、邪淫、妄言……乃至邪見，此離、護者，彼一切身壞命終，亦生善處天中。
^m31c如是見者，則為正見；異是見者，則彼智趣邪。
若所見所知極力捫摸，一向著說：
『此是真諦，餘皆虛妄。』
^n19^m32a阿難！於中若有一沙門、梵志得天眼，成就天眼，作如是說：
『無身惡行，亦無身惡行報；
無口、意惡行，亦無口、意惡行報。』者，我不聽彼。
^m32b若作是說：『我見彼不離殺、不與取、邪淫、妄言……乃至邪見，此不離、不護已，身壞命終，生善處天中。』我聽彼也。
^n20^m32c若作是說『若更有如是比不離殺、不與取、邪淫、妄言……乃至邪見，此不離、不護者，彼一切身壞命終，亦生善處天中。』者，我不聽彼。
^m32d若作是說：『如是見者，則為正見；
異是見者，則彼智趣邪。』者，我不聽彼。
^n21^m32e若所見所知極力捫摸，一向著說：
『此是真諦，餘皆虛妄。』者，我不聽彼。
所以者何？阿難！如來知彼人異。
^m33a阿難！於中若有一沙門、梵志得天眼，成就天眼，作如是說：
『無身妙行，亦無身妙行報；
無口、意妙行，亦無口、意妙行報。』我不聽彼。
^n22^m33b若作是說：『我見彼離殺、不與取、邪淫、妄言……乃至邪見，此離、護已，身壞命終，生惡處地獄中。』我聽彼也。
^m33c若作是說『若更有如是比離殺、不與取、邪淫、妄言……乃至邪見，此離、護者，彼一切身壞命終，亦生惡處地獄中。』者，我不聽彼。
^n23^m33d若作是說『如是見者，則為正見；
異是見者，則彼智趣邪。』者，我不聽彼。
^m33e若所見所知極力捫摸，一向著說：
『此是真諦，餘皆虛妄。』者，我不聽彼。
所以者何？阿難！如來知彼人異。
^m34a阿難！於中若有一沙門、梵志得天眼，成就天眼，作如是說：
『有身惡行，亦有身惡行報；
有口、意惡行，亦有口、意惡行報。』我聽彼也。
^n24^m34b若作是說：『我見彼不離殺、不與取、邪淫、妄言……乃至邪見，此不離、不護已，身壞命終，生惡處地獄中。』者，我聽彼也。
^m34c若作是說『若更有如是比不離殺、不與取、邪淫、妄言……乃至邪見，此不離、不護者，彼一切身壞命終，亦生惡處地獄中。』者，我不聽彼。
^n25^m34d若作是說：『如是見者，則為正見；
異是見者，則彼智趣邪。』者，我不聽彼。
^m34e若所見所知極力捫摸，一向著說：
『此是真諦，餘皆虛妄。』者，我不聽彼。
所以者何？阿難！如來知彼人異。
^m35a阿難！於中若有一沙門、梵志得天眼，成就天眼，作如是說：
『有身妙行，亦有身妙行報；
有口、意妙行，亦有口、意妙行報。』者，我聽彼也。
^n26^m35b若作是說：『我見彼離殺、不與取、邪淫、妄言……乃至邪見，此離、護已，身壞命終，生善處天中。』者，我聽彼也。
^m35c若作是說：『若更有如是比離殺、不與取、邪淫、妄言……乃至邪見，彼一切身壞命終，亦生善處天中。』者，我不聽彼。
^n27^m35d若作是說：『如是見者，則為正見；
異是見者，則彼智趣邪。』者，我不聽彼。
^m35e若所見所知極力捫摸，一向著說：
『此是真諦，餘皆虛妄。』者，我不聽彼。
所以者何？阿難！如來知彼人異。
^m36a阿難！若有一不離殺、不與取、邪淫、妄言……乃至邪見，此不離、不護已，身壞命終，生善處天中者，彼若本作不善業，作已成者，因不離、不護故，彼於現法中受報訖而生於彼。
^n28^m36b或復因後報故，彼不以此因、不以此緣，身壞命終，生善處天中。
^m36c或復本作善業，作已成者，因離、護故，未盡應受善處報，彼因此緣此故，身壞命終，生善處天中。
^m36d或復死時生善心，心所有法正見相應，彼因此緣此，身壞命終，生善處天中。
阿難！如來知彼人為如是也。
^n29^m37a阿難！若有一離殺、不與取、邪淫、妄言……乃至邪見，此離、護已，身壞命終，生惡處地獄中者，彼若本作善業，作已成者，因離、護故，彼於現法中受報訖而生於彼。
^n30^m37b或復因後報故，彼不以此因、不以此緣，身壞命終，生惡處地獄中。
^m37c或復本作不善業，作已成者，因不離、不護故，未盡應受地獄報，彼因此緣此，身壞命終，生惡處地獄中。
^m37d或復死時生不善心，心所有法邪見相應，彼因此緣此，身壞命終，生惡處地獄中。
阿難！如來知彼人為如是也。
^n31^m38a阿難！若有一不離殺、不與取、邪淫、妄言……乃至邪見，此不離、不護已，身壞命終，生惡處地獄中者，彼卽因此緣此，身壞命終，生惡處地獄中。
^m38b或復本作不善業，作已成者，因不離、不護故，未盡應受地獄報，彼因此緣此，身壞命終，生惡處地獄中。
^n32^m38c或復死時生不善心，心所有法邪見相應，彼因此緣此，身壞命終，生惡處地獄中。
阿難！如來知彼人為如是也。
^m39a阿難！若有一離殺、不與取、邪淫、妄言……乃至邪見，此離、護已，身壞命終，生善處天中者，彼卽因此緣此，身壞命終，生善處天中。
^n33^m39b或復本作善業，作已成者，因離、護故，未盡應受報，彼因此緣此，身壞命終，生善處天中。
^m39c或復死時生善心，心所有法正見相應，彼因此緣此，身壞命終，生善處天中。
阿難！如來知彼人為如是也。
^m40a復次，有四種人：或有人無有似有，或有似無有，或無有似無有，或有似有。
^n34^m40b阿難！猶如四種㮈：或㮈不熟似熟，或熟似不熟，或不熟似不熟，或熟似熟。
^m40c如是，阿難！四種㮈喻人：
或有人無有似有，或有似無有，或無有似無有，或有似有。」
^m41佛說如是，尊者阿難及諸比丘聞佛所說，歡喜奉行。
^ck172
（一七二）心經^n1^m1我聞如是︰
^m2一時，佛遊舍衛國，在勝林給孤獨園。
^m3爾時，有一比丘獨安靜處宴坐思惟，心作是念：
誰將世間去？誰為染著？誰起自在？
彼時，比丘則於晡時從宴坐起，往詣佛所，稽首禮足，卻坐一面，白曰：
「世尊！我今獨安靜處宴坐思惟，心作是念：
誰將世間去？誰為染著？誰起自在？」
^m4世尊聞已，歎曰：「善哉！善哉！比丘！謂有賢道而有賢觀，極妙辯才，有善思惟：
誰將世間去？誰為染著？
誰起自在？比丘！所問為如是耶？」
^m5比丘答曰：「如是，世尊！」
^n2^m6世尊告曰：「比丘！心將世間去，心為染著，心起自在。
比丘！彼將世間去，彼為染著，彼起自在。
比丘！多聞聖弟子非心將去，非心染著，非心自在。
比丘！多聞聖弟子不隨心自在，而心隨多聞聖弟子。」
^m7比丘白曰：「善哉！善哉！唯然，世尊！」
彼時，比丘聞佛所說，歡喜奉行。
^n3^m8問曰：「世尊！多聞比丘，說多聞比丘。
世尊！云何多聞比丘？云何施設多聞比丘？」
^m9世尊聞已，歎曰：「善哉！善哉！比丘！謂有賢道而有賢觀，極妙辯才，有善思惟：
世尊！多聞比丘，說多聞比丘。
世尊！云何多聞比丘？云何施設多聞比丘？
比丘！所問為如是耶？」
^m10比丘答曰：「如是，世尊！」
^n4^m11世尊告曰：「比丘！我所說甚多，謂正經、歌詠、記說、偈他、因緣、撰錄、本起、此說、生處、廣解、未曾有法及說義。
比丘！若有族姓子，我所說四句偈，知義知法，趣法向法，趣順梵行。
比丘！說多聞比丘無復過是。
比丘！如是多聞比丘，如來如是施設多聞比丘。」
^m12比丘白曰：「善哉！善哉！唯然，世尊！」
彼時，比丘聞佛所說，歡喜奉行。
^n5^m13問曰：「世尊！多聞比丘明達智慧，說多聞比丘明達智慧。
世尊！云何多聞比丘明達智慧？云何施設多聞比丘明達智慧？」
^m14世尊聞已，歎曰：「善哉！善哉！比丘！謂有賢道而有賢觀，極妙辯才，有善思惟：
世尊！多聞比丘明達智慧，說多聞比丘明達智慧。
世尊！云何多聞比丘明達智慧？
云何施設多聞比丘明達智慧？比丘！所問為如是耶？」
^m15比丘答曰：「如是，世尊！」
^n6^m16世尊告曰：「比丘！若比丘聞此苦，復以慧正見苦如真者，聞苦集、苦滅、苦滅道，復以慧正見苦滅道如真者，比丘！
如是多聞比丘明達智慧，如來如是施設多聞比丘明達智慧。」
^m17比丘白曰：「善哉！善哉！唯然，世尊！」
彼時，比丘聞佛所說，歡喜奉行。
^n7^m18問曰：「世尊！聰明比丘黠慧廣慧，說聰明比丘黠慧廣慧。
世尊！云何聰明比丘黠慧廣慧？云何施設聰明比丘黠慧廣慧？」
^m19世尊聞已，歎曰：「善哉！善哉！比丘！謂有賢道而有賢觀，極妙辯才，有善思惟：
世尊！云何聰明比丘黠慧廣慧？
云何施設聰明比丘黠慧廣慧？比丘！所問為如是耶？」
^m20比丘答曰：「如是，世尊！」
^n8^m21世尊告曰：「若比丘不念自害，不念害他，亦不念俱害，比丘但念自饒益及饒益他，饒益多人，愍傷世間，為天、為人求義及饒益，求安隱快樂。
比丘！如是聰明比丘黠慧廣慧，如是如來施設聰明比丘黠慧廣慧。」
^m22比丘白曰：「善哉！善哉！唯然，世尊！」
^n9^m23彼時，比丘聞佛所說，善受善持，善誦習已，卽從座起，稽首佛足，繞三匝而還。
^m24彼時，比丘聞世尊教，在遠離獨住，心無放逸，修行精勤。
彼在遠離獨住，心無放逸，修行精勤已，族姓子所為，剃除鬚髮，著袈裟衣，至信、捨家、無家、學道者，唯無上梵行訖，於現法中自知自覺，自作證成就遊：
生已盡，梵行已立，所作已辦，不更受有，知如真。
彼尊者知法已，乃至得阿羅漢。
^n10^m25佛說如是，彼諸比丘聞佛所說，歡喜奉行。
^ck173
（一七三）浮彌經^n1^m1我聞如是︰
^m2一時，佛遊王舍城，在竹林迦蘭哆園。
^m3爾時，尊者浮彌，亦在王舍城無事禪室中。
於是，尊者浮彌過夜平旦，著衣持鉢，欲入王舍城而行乞食。尊者浮彌復作是念：
且置入王舍城乞食，我寧可往至王子耆婆先那童子家。
於是，尊者浮彌便往至王子耆婆先那童子家。
^m4王子耆婆先那童子遙見尊者浮彌來，卽從座起，偏袒著衣，叉手向尊者浮彌，作如是說：
「善來！尊者浮彌！尊者浮彌久不來此，可坐此床。」
尊者浮彌卽便就坐。
^n2^m5王子耆婆先那童子稽首尊者浮彌足，卻坐一面，白曰：
「尊者浮彌！我欲有所問，聽我問耶？」
^m6尊者浮彌答曰：「王童子！欲問便問，我聞已當思。」
^m7王童子便問尊者浮彌：「或有沙門、梵志來詣我所，而語我曰：
『王童子！有人作願行正梵行，彼必得果；
或無願，或願無願，或非有願非無願行正梵行，彼必得果。』
尊者浮彌！尊師何意、云何說？」
^n3^m8尊者浮彌告曰：「王童子！我不面從世尊聞，亦不從諸梵行聞。
王童子！世尊或如是說：
『或有人作願行正梵行，彼必得果；
或無願，或願無願，或非有願非無願行正梵行，彼必得果。』」
^n4^m9王童子白曰：「若尊者浮彌尊師如是意、如是說者，此於世間，天及魔、梵、沙門、梵志，從人至天，最在其上。
尊者浮彌！可在此食。」
尊者浮彌默然而受。
^m10王童子知尊者浮彌默然受已，卽從座起，自行澡水，以極美淨妙種種豐饒食噉含消，自手斟酌，令得飽滿。
食訖收器，行澡水已，取一小床別坐聽法。
^n5^m11尊者浮彌為彼說法，勸發渴仰，成就歡喜。
無量方便為彼說法，勸發渴仰，成就歡喜已，從座起去，往詣佛所，稽首佛足，卻坐一面，與王童子所共論者盡向佛說。
^n6^m12世尊聞已，告曰：「浮彌！何意不為王童子說四喻耶？」
^m13尊者浮彌問曰：「世尊！何謂四喻？」
^m14a世尊答曰：「浮彌！若有沙門、梵志邪見、邪見定，彼作願行行邪梵行，必不得果；
無願、願無願、非有願非無願行邪梵行，必不得果。
所以者何？以邪求果，謂無道也。
^n7^m14b浮彌！猶如有人欲得乳者而𤚲牛角，必不得乳；
無願、願無願、非有願非無願人欲得乳而𤚲牛角，必不得乳。
所以者何？以邪求乳，謂𤚲牛角也。
^n8^m14c如是，浮彌！若有沙門、梵志邪見、邪見定，彼作願行行邪梵行，必不得果；
無願、願無願、非有願非無願行邪梵行，必不得果。
所以者何？以邪求果，謂無道也。
^n9^m15a浮彌！若有沙門、梵志正見、正見定，彼作願行行正梵行，彼必得果；
無願、願無願、非有願非無願行正梵行，彼必得果。
所以者何？以正求果，謂有道也。
^m15b浮彌！猶如有人欲得乳者，飽飲飼牛而𤚲牛乳，彼必得乳；
無願、願無願、非有願非無願人欲得乳，飽飲飼牛而𤚲牛乳，彼必得乳。
所以者何？以正求乳，謂𤚲牛乳也。
^n10^m15c如是，浮彌！若有沙門、梵志正見、正見定，彼作願行行正梵行，彼必得果；
無願、願無願、非有願非無願行正梵行，彼必得果。
所以者何？以正求果，謂有道也。
^n11^m16a浮彌！若有沙門、梵志邪見、邪見定，彼作願行行邪梵行，必不得果；
無願、願無願、非有願非無願行邪梵行，必不得果。
所以者何？以邪求果，謂無道也。
^m16b浮彌！猶如有人欲得酥者，以器盛水，以抨抨之，必不得酥；
無願、願無願、非有願非無願人欲得酥，以器盛水，以抨抨之，必不得酥。
所以者何？以邪求酥，謂抨水也。
^n12^m16c如是，浮彌！若有沙門、梵志邪見、邪見定，彼作願行行邪梵行，必不得果；
無願、願無願、非有願非無願行邪梵行，必不得果。
所以者何？以邪求果，謂無道也。
^n13^m17a浮彌！若有沙門、梵志正見、正見定，彼作願行行正梵行，彼必得果；
無願、願無願、非有願非無願行正梵行，彼必得果。
所以者何？以正求果，謂有道也。
^m17b浮彌！猶如有人欲得酥者，以器盛酪，以抨抨之，彼必得酥；
無願、願無願、非有願非無願人欲得酥，以器盛酪，以抨抨之，彼必得酥。
所以者何？以正求酥，謂抨酥也。
^n14^m17c如是，浮彌！若有沙門、梵志正見、正見定，彼作願行行正梵行，彼必得果；
無願、願無願、非有願非無願行正梵行，彼必得果。
所以者何？以正求果，謂有道也。
^n15^m18a浮彌！若有沙門、梵志邪見、邪見定，彼作願行行邪梵行，必不得果；
無願、願無願、非有願非無願行邪梵行，必不得果。
所以者何？以邪求果，謂無道也。
^m18b浮彌！猶如有人欲得油者，以笮具盛沙，以冷水漬而取壓之，必不得油；
無願、願無願、非有願非無願人欲得油，以笮具盛沙，以冷水漬而取壓之，必不得油。
所以者何？以邪求油，謂壓沙也。
^n16^m18c如是，浮彌！若有沙門、梵志邪見、邪見定，彼作願行行邪梵行，必不得果；
無願、願無願、非有願非無願行邪梵行，必不得果。
所以者何？以邪求果，謂無道也。
^n17^m19a浮彌！若有沙門、梵志正見、正見定，彼作願行行正梵行，彼必得果；
無願、願無願、非有願非無願行正梵行，彼必得果。
所以者何？以正求果，謂有道也。
^m19b猶如有人欲得油者，以笮具盛麻子，以煖湯漬而取壓之，彼必得油；
無願、願無願、非有願非無願人欲得油，以笮具盛麻子，以煖湯漬而取壓之，彼必得油。
所以者何？以正求油，謂壓麻子也。
^n18^m19c如是，浮彌！若有沙門、梵志正見、正見定，彼作願行行正梵行，彼必得果；
無願、願無願、非有願非無願行正梵行，彼必得果。
所以者何？以正求果，謂有道也。
^n19^m20a浮彌！若有沙門、梵志邪見、邪見定，彼作願行行邪梵行，必不得果；
無願、願無願、非有願非無願行邪梵行，必不得果。
所以者何？以邪求果，謂無道也。
^m20b浮彌！猶如有人欲得火者，以濕木作火母，以濕鑽鑽，必不得火；
無願、願無願、非有願非無願人欲得火，以濕木作火母，以濕鑽鑽，必不得火。
所以者何？以邪求火，謂鑽濕木也。
^n20^m20c如是，浮彌！若有沙門、梵志邪見、邪見定，彼作願行行邪梵行，必不得果；
無願、願無願、非有願非無願行邪梵行，必不得果。
所以者何？以邪求果，謂無道也。
^n21^m21a浮彌！若有沙門、梵志正見、正見定，彼作願行行邪梵行，必不得果；
無願、願無願、非有願非無願行正梵行，彼必得果。
所以者何？以正求果，謂有道也。
^m21b浮彌！猶如有人欲得火者，以燥木作火母，以燥鑽鑽，彼必得火；
無願、願無願、非有願非無願人欲得火，以燥木作火母，以燥鑽鑽，彼必得火。
所以者何？以正求火，謂鑽燥木也。
^n22^m21c如是，浮彌！若有沙門、梵志正見、正見定，彼作願行行正梵行，彼必得果；
無願、願無願、非有願非無願行正梵行，彼必得果。
所以者何？以正求果，謂有道也。
^n23^m22浮彌！若汝為王童子說此四喻者，王童子聞已必大歡喜，供養於汝，盡其形壽，謂衣被、飲食、臥具、湯藥及餘種種諸生活具。」
^m23尊者浮彌白曰：「世尊！我本未曾聞此四喻，何由得說？
唯今始從世尊聞之。」
^n24^m24佛說如是，尊者浮彌及諸比丘聞佛所說，歡喜奉行。
^ck174
（一七四）受法經（上）^n1^m1我聞如是︰
^m2一時，佛遊舍衛國，在勝林給孤獨園。
^m3爾時，世尊告諸比丘：「世間真實有四種受法。
云何為四？或有受法現樂當來受苦報，或有受法現苦當來受樂報，或有受法現苦當來亦受苦報，或有受法現樂當來亦受樂報。
^m4a云何受法現樂當來受苦報？
^m4b或有沙門、梵志，快莊嚴女共相娛樂，作如是說：
『此沙門、梵志於欲見當來有何恐怖，有何災患，而斷於欲，施設斷欲？
此快莊嚴於女身體樂更樂觸。』
彼與此女共相娛樂，於中遊戲，彼受此法，成具足已，身壞命終，趣至惡處，生地獄中，方作是念：
彼沙門、梵志於欲見此當來恐怖，見此災患故，斷於欲，施設斷欲。
我等因欲、諍欲、緣欲故，受如是極苦、甚重苦也。
^n2^m4c猶春後月，日中極熱，有葛藤子，日炙坼迸，墮一娑羅樹下。
彼時，娑羅樹神因此故而生恐怖，於是，彼樹神若邊傍種子村神、村百穀藥木有親親朋友樹神，於種子見當來有恐怖、有災患故，便往至彼樹神所，而慰勞曰：
『樹神勿怖！樹神勿怖！
今此種子或為鹿食，或孔雀食，或風吹去，或村火燒，或野火燒，或敗壞不成種子，如是，樹神！汝得安隱。』
若此種子非為鹿食，非孔雀食，非風吹去，非村火燒，非野火燒，亦非敗壞不成種子，此種子不缺不穿，亦不剖坼，不為風、雨、日所中傷，得大雨漬，便速生也。
彼樹神而作是念：以何等故？
彼邊傍種子村神、村百穀藥木親親朋友樹神，於種子見當來有何恐怖、有何災患，而來慰勞我言：
『樹神勿怖！樹神勿怖！
樹神！此子或為鹿食，或孔雀食，或風吹去，或村火燒，或野火燒，或敗壞不成種子，如是，樹神！汝得安隱。』
若此種子非為鹿食，非孔雀食，非風吹去，非村火燒，非野火燒，亦非敗壞不成種子，此種子不缺不穿，亦不剖坼，不為風、雨、日所中傷，得大雨漬，便速生也。
成莖枝葉柔軟成節，觸體喜悅。此莖枝葉柔軟成節，觸體喜悅，樂更樂觸。
此緣樹成大枝節葉，纏裹彼樹，覆蓋在上，覆蓋在上已，彼樹神方作是念：
彼邊傍種子村神、村百穀藥木親親朋友樹神，於種子見此當來恐怖，見此災患故，而來慰勞我言：
『樹神勿怖！樹神勿怖！
此種子或為鹿食，或孔雀食，或風吹去，或村火燒，或野火燒，或敗壞不成種子，如是，樹神！汝得安隱。』
若此種子非為鹿食，非孔雀食，非風吹去，非村火燒，非野火燒，亦非敗壞不成種子，此種子不缺不穿，亦不剖坼，不為風、雨、日所中傷，得大雨漬，便速生也。
我因種子、緣種子故，受此極苦甚重苦也。
^n3^m4d如是，或有沙門、梵志，快莊嚴女共相娛樂，作如是說：
『此沙門、梵志於欲見當來有何恐怖，有何災患，而斷於欲，施設斷欲？
此快莊嚴於女身體樂更樂觸。』
彼與此女共相娛樂，於中遊戲，彼受此法，成具足已，身壞命終，趣至惡處，生地獄中，方作是念：
彼沙門、梵志於欲見此當來恐怖，見此災患故，斷於欲，施設斷欲。
我等因欲、諍欲、緣欲故，受如是極苦甚重苦也，是謂受法現樂當來受苦報。
^n4^m5a云何受法現苦當來受樂報？
^m5b或有一自然重濁欲、重濁恚、重濁癡，彼數隨欲心，受苦憂慼，數隨恚心、癡心，受苦憂慼。
彼以苦以憂，盡其形壽，修行梵行，乃至啼泣墮淚。
彼受此法，成具足已，身壞命終，必昇善處，生於天中，是謂受法現苦當來受樂報。
^m6a云何受法現苦當來亦受苦報？
^n5^m6b或有沙門、梵志裸形無衣，或以手為衣，或以葉為衣，或以珠為衣；
或不以瓶取水，或不以櫆取水；不食刀杖劫抄之食，不食欺妄食；
不自往，不遣信，不來尊，不善尊，不住尊；
若有二人食，不在中食；
不懷妊家食，不畜狗家食；家有糞蠅飛來而不食；
不噉魚，不食肉，不飲酒；
不飲惡水，或都不飲，學無飲行；或噉一口，以一口為足，或二、三、四……乃至七口，以七口為足；
或食一得，以一得為足，或二、三、四……乃至七得，以七得為足；
或日一食，以一食為足，或二、三、四、五、六、七日、半月、一月一食，以一食為足；
或食菜茹，或食稗子，或食穄米，或食雜䵃，或食頭頭邏食，或食麁食；
或至無事處，依於無事；或食根，或食果，或食自落果；
或持連合衣，或持毛衣，或持頭舍衣，或持毛頭舍衣，或持全皮，或持穿皮，或持全穿皮；
或持散髮，或持編髮，或持散編髮；
或有剃髮，或有剃鬚，或剃鬚髮；
或有拔髮，或有拔鬚，或拔鬚髮；或住立斷坐，或修蹲行；
或有臥刺，以刺為床；或有臥草，以草為床；
或有事水，晝夜手抒；
或有事火，竟宿燃之；或事日、月、尊祐大德，叉手向彼。
如此之比，受無量苦，學煩熱行。彼受此法，成具足已，身壞命終，必至惡處，生地獄中，是謂受法現苦當來亦受苦報。
^n6^m7a云何受法現樂當來亦受樂報？
^m7b或有一自然不重濁欲、不重濁恚、不重濁癡，彼不數隨欲心，受苦憂慼；
不數隨恚心、癡心，受苦憂慼。
彼以樂以喜，盡其形壽，修行梵行，乃至歡悅心。
彼受此法，成具足已，五下分結盡，化生於彼而般涅槃，得不退法，不還此世，是謂受法現樂當來亦受樂報。
^n7^m8世間真實有是四種受法者，因此故說。」
^m9佛說如是，彼諸比丘聞佛所說，歡喜奉行。
^ck175
（一七五）受法經（下）^n1^m1我聞如是︰
^m2一時，佛遊拘樓瘦劍磨瑟曇拘樓都邑。
^m3爾時，世尊告諸比丘：「此世間如是欲、如是望、如是愛、如是樂、如是意，令不喜、不愛、不可法滅，喜、愛、可法生。
彼如是欲、如是望、如是愛、如是樂、如是意，然不喜、不愛、不可法生，喜、愛、可法滅，此是癡法。
我法甚深！難見、難覺、難達，如是我法甚深，難見、難覺、難達，不喜、不愛、不可法滅，喜、愛、可法生，是不癡法。
^n2^m4世間真實有四種受法。
云何為四？或有受法現樂當來受苦報，或有受法現苦當來受樂報，或有受法現苦當來亦受苦報，或有受法現樂當來亦受樂報。
^m5a云何受法現樂當來受苦報？
^n3^m5b或有一自樂自喜殺生，因殺生，生樂生喜；
彼自樂自喜不與取、邪淫、妄言……乃至邪見，因邪見，生樂生喜。
如是身樂、心樂，不善從、不善生，不趣智、不趣覺、不趣涅槃，是謂受法現樂當來受苦報。
^n4^m6a云何受法現苦當來受樂報？
^m6b或有一自苦自憂斷殺，因斷殺，生苦生憂；
彼自苦自憂斷不與取、邪淫、妄言……乃至斷邪見，因斷邪見，生苦生憂。
如是身苦、心苦，善從、善生，趣智、趣覺、趣於涅槃，是謂受法現苦當來受樂報。
^m7a云何受法現苦當來亦受苦報？
^m7b或有一自苦自憂殺生，因殺生，生苦生憂；
彼自苦自憂不與取、邪淫、妄言……乃至邪見，因邪見生苦、生憂。
如是身苦、心苦，不善從、不善生，不趣智、不趣覺、不趣涅槃，是謂受法現苦當來亦受苦報。
^n5^m8a云何受法現樂當來亦受樂報？
^m8b或有一自樂自喜斷殺，因斷殺，生樂生喜；
彼自樂自喜斷不與取、邪淫、妄言……乃至斷邪見，因斷邪見，生樂生喜。
如是身樂、心樂，善從、善生，趣智、趣覺、趣於涅槃，是謂受法現樂當來亦受樂報。
^m9a若有受法現樂當來受苦報，彼癡者不知如真。
此受法現樂當來受苦報，不知如真已，便習行不斷；
習行不斷已，便不喜、不愛、不可法生，喜、愛、可法滅。
猶如阿摩尼藥，一分好色香味，然雜以毒，或有人為病故服，服時好色香味，可口而不傷咽，服已在腹，便不成藥。
如是此受法現樂當來受苦報，彼癡者不知如真。
此受法現樂當來受苦報，不知如真已，便習行不斷；
習行不斷已，便不喜、不愛、不可法生，喜、愛、可法滅，是謂癡法。
^n6^m9b若有受法現苦當來受樂報，彼癡者不知如真。
此受法現苦當來受樂報，不知如真已，便不習行而斷之；
不習行斷已，便不喜、不愛、不可法生，喜、愛、可法滅，是謂癡法。
^n7^m9c若有受法現苦當來亦受苦報，彼癡者不知如真。
此受法現苦當來亦受苦報，不知如真已，便習行不斷；
習行不斷已，便不喜、不愛、不可法生，喜、愛、可法滅。
猶如大小便，復雜以毒，或有人為病故服，服時惡色臭無味，不可口而傷咽，服已在腹便不成藥。
如是此受法現苦當來亦受苦報，彼癡者不知如真。
此受法現苦當來亦受苦報，不知如真已，便習行不斷；
習行不斷已，便不喜、不愛、不可法生，喜、愛、可法滅，是謂癡法。
^n8^m9d若有受法現樂當來亦受樂報，彼癡者不知如真。
此受法現樂當來亦受樂報，不知如真已，便不習行而斷之；
不習行斷已，便不喜、不愛、不可法生，喜、愛、可法滅，是謂癡法。
^n9^m9e彼習行法不知如真，不習行法不知如真；
習行法不知如真，不習行法不知如真已，不習行法習，習行法不習；
不習行法習，習行法不習已，便不喜、不愛、不可法生，喜、愛、可法滅，是謂癡法。
^n10^m10a若有受法現樂當來受苦報，彼慧者知如真。
此受法現樂當來受苦報，知如真已，便不習行而斷之；
不習行斷已，便喜、愛、可法生，不喜、不愛、不可法滅，是謂慧法。
^n11^m10b若有受法現苦當來受樂報，彼慧者知如真。
此受法現苦當來受樂報，知如真已，便習行不斷；
習行不斷已，便喜、愛、可法生，不喜、不愛、不可法滅。
猶如大小便和若干種藥，或有人為病故服，服時惡色臭無味，不可口而傷咽，服已在腹便成藥。
如是此受法現苦當來受樂報，彼慧者知如真。
此受法現苦當來受樂報，知如真已，便習行不斷；
習行不斷已，便喜、愛、可法生，不喜、不愛、不可法滅，是謂慧法。
^n12^m10c若有受法現苦當來亦受苦報，彼慧者知如真。
此受法現苦當來亦受苦報，知如真已，便不習行而斷之；
不習行斷已，便喜、愛、可法生，不喜、不愛、不可法滅，是謂慧法。
^n13^m10d若有受法現樂當來亦受樂報，彼慧者知如真。
此受法現樂當來亦受樂報，知如真已，便習行不斷；
習行不斷已，便喜、愛、可法生，不喜、不愛、不可法滅。
猶如酥、蜜和若干種藥，或有人為病故服，服時好色香味，可口而不傷咽，服已在腹便成藥。
如是此受法現樂當來亦受樂報，彼慧者知如真。
此受法現樂當來亦受樂報，知如真已，便習行不斷；
習行不斷已，便喜、愛、可法生，不喜、不愛、不可法滅，是謂慧法。
^n14^m10e彼習行法知如真，不習行法知如真；
習行法知如真，不習行法知如真已，便習行法習，不習行法不習；
習行法習，不習行法不習已，便喜、愛、可法生，不喜、不愛、不可法滅，是謂慧法。
^n15^m11世間真實有是四種受法者，因此故說。」
^m12佛說如是，彼諸比丘聞佛所說，歡喜奉行。
^ck176
（一七六）行禪經^n1^m1我聞如是：
^m2一時，佛遊舍衛國，在勝林給孤獨園。
^m3爾時，世尊告諸比丘：
「世間真實有四種行禪者。
云何為四？
或有行禪者熾盛而謂衰退；
或有行禪者衰退而謂熾盛；
或有行禪者衰退則知衰退如真；
或有行禪者熾盛則知熾盛如真。
^m4云何行禪者熾盛而謂衰退？
^n2^m5a彼行禪者離欲、離惡不善之法，有覺、有觀，離生喜、樂，得初禪成就遊。
彼心修習正思，則從初禪趣第二禪，是勝息寂。
^m5b彼行禪者便作是念：我心離本相，更趣餘處，失初禪，滅定也。
^n3^m5c彼行禪者不知如真：我心修習正思，快樂息寂，則從初禪趣第二禪，是勝息寂。
^m5d彼不知如真已，於如退轉，意便失定，如是行禪者熾盛而謂衰退。
^m6a復次，行禪者覺、觀已息，內靜、一心，無覺、無觀，定生喜、樂，得第二禪成就遊。
彼心修習正思，從第二禪趣第三禪，是勝息寂。
^n4^m6b彼行禪者便作是念：我心離本相，更趣餘處，失第二禪，滅定也。
^m6c彼行禪者不知如真：我心修習正思，快樂息寂，從第二禪趣第三禪，是勝息寂。
^m6d彼不知如真已，於如退轉，意便失定，如是行禪者熾盛而謂衰退。
^m7a復次，行禪者離於喜欲，捨無求遊，正念正智而身覺樂，謂聖所說、聖所捨、念、樂住、空，得第三禪成就遊。
彼心修習正思，從第三禪趣第四禪，是勝息寂。
^n5^m7b彼行禪者便作是念：我心離本相，更趣餘處，失第三禪，滅定也。
^m7c彼行禪者不知如真：我心修習正思，快樂息寂，從第三禪趣第四禪，是勝息寂。
^m7d彼不知如真已，於如退轉，意便失定，如是行禪者熾盛而謂衰退。
^m8a復次，行禪者樂滅、苦滅，喜、憂本已滅，不苦不樂、捨、念、清淨，得第四禪成就遊。
彼心修習正思，從第四禪趣無量空處，是勝息寂。
^n6^m8b彼行禪者便作是念：我心離本相，更趣餘處，失第四禪，滅定也。
^m8c彼行禪者不知如真：我心修習正思，快樂息寂，從第四禪趣無量空處，是勝息寂。
^m8d彼不知如真已，於如退轉，意便失定，如是行禪者熾盛而謂衰退。
^m9a復次，行禪者度一切色想，滅有對想，不念若干想，無量空，是無量空處成就遊。
彼心修習正思，從無量空處趣無量識處，是勝息寂。
^n7^m9b彼行禪者便作是念：我心離本相，更趣餘處，失無量空處，滅定也。
^m9c彼行禪者不知如真：我心修習正思，快樂息寂，從無量空處趣無量識處，是勝息寂。
^m9d彼不知如真已，於如退轉，意便失定，如是行禪者熾盛而謂衰退。
^m10a復次，行禪者度一切無量空處，無量識，是無量識處成就遊。
彼心修習正思，從無量識處趣無所有處，是勝息寂。
^n8^m10b彼行禪者便作是念：我心離本相，更趣餘處，失無量識處，滅定也。
^m10c彼行禪者不知如真：我心修習正思，快樂息寂，從無量識處趣無所有處，是勝息寂。
^m10d彼不知如真已，於如退轉，意便失定，如是行禪者熾盛而謂衰退。
^m11a復次，行禪者度一切無量識處，無所有，是無所有處成就遊。
彼心修習正思，從無所有處趣非有想非無想處，是勝息寂。
^n9^m11b彼行禪者便作是念：我心離本相，更趣餘處，失無所有處，滅定也。
^m11c彼行禪者不知如真：我心修習正思，快樂息寂，從無所有處趣非有想非無想處，是勝息寂。
^m11d彼不知如真已，於如退轉，意便失定，如是行禪者熾盛而謂衰退。
^m12云何行禪者衰退而謂熾盛？
^n10^m13a彼行禪者離欲、離惡不善之法，有覺、有觀，離生喜、樂，得初禪成就遊。
彼思餘小想，修習第二禪道。
^m13b彼行禪者便作是念：我心修習正思，快樂息寂，則從初禪趣第二禪，是勝息寂。
^m13c彼行禪者不知如真：寧可思厭相應想入初禪，不應思餘小想入第二禪。
^n11^m13d彼不知如真已，不覺彼心而便失定，如是行禪者衰退而謂熾盛。
^m14a復次，行禪者覺、觀已息，內靜、一心，無覺、無觀，定生喜、樂，得第二禪成就遊。
彼思餘小想，修習第三禪道。
^m14b彼行禪者便作是念：我心修習正思，快樂息寂，從第二禪趣第三禪，是勝息寂。
^n12^m14c彼行禪者不知如真：寧可思厭相應想入第二禪，不應思餘小想入第三禪。
^m14d彼不知如真已，不覺彼心而便失定，如是行禪者衰退而謂熾盛。
^m15a復次，行禪者離於喜欲，捨無求遊，正念正智而身覺樂，謂聖所說、聖所捨、念、樂住、空，得第三禪成就遊。
彼思餘小想，修習第四禪道。
^n13^m15b彼行禪者便作是念：我心修習正思，快樂息寂，從第三禪趣第四禪，是勝息寂。
^m15c彼行禪者不知如真：寧可思厭相應想入第三禪，不應思餘小想入第四禪。
^m15d彼不知如真已，不覺彼心而便失定，如是行禪者衰退而謂熾盛。
^m16a復次，行禪者樂滅、苦滅，喜、憂本已滅，不苦不樂、捨、念、清淨，得第四禪成就遊。
彼思餘小想，修習無量空處道。
^n14^m16b彼行禪者便作是念：我心修習正思，快樂息寂，從第四禪趣無量空處，是勝息寂。
^m16c彼行禪者不知如真：寧可思厭相應想入第四禪，不應思餘小想入無量空處。
^m16d彼不知如真已，不覺彼心而便失定，如是行禪者衰退而謂熾盛。
^n15^m17a復次，行禪者度一切色想，滅有對想，不念若干想，無量空，是無量空處成就遊。
彼思餘小想，修習無量識處道。
^m17b彼行禪者便作是念：我心修習正思，快樂息寂，從無量空處趣無量識處，是勝息寂。
^n16^m17c彼行禪者不知如真：寧可思厭相應想入無量空處，不應思餘小想入無量識處。
^m17d彼不知如真已，不覺彼心而便失定，如是行禪者衰退而謂熾盛。
^m18a復次，行禪者度一切無量空處，無量識處，是無量識處成就遊。
彼思餘小想，修習無所有處道。
^n17^m18b彼行禪者便作是念：我心修習正思，快樂息寂，從無量識處趣至無所有處，是勝息寂。
^m18c彼行禪者不知如真：寧可思厭相應想入無量識處，不應思餘小想入無所有處。
^m18d彼不知如真已，不覺彼心而便失定，如是行禪者衰退而謂熾盛。
^n18^m19a復次，行禪者度一切無量識處，無所有，是無所有處成就遊。
彼思餘小想，修習非有想非無想處道。
^m19b彼行禪者便作是念：我心修習正思，快樂息寂，從無所有處趣非有想非無想處，是勝息寂。
^m19c彼行禪者不知如真：寧可思厭相應想入無所有處，不應思餘小想入非有想非無想處。
^n19^m19d彼不知如真已，不覺彼心而便失定，如是行禪者衰退而謂熾盛。
^m20云何行禪者衰退則知衰退如真？
^m21a彼行禪者所行、所相、所標，度一切無所有處，非有想非無想，是非有想非無想處成就遊。
彼不受此行，不念此相、標，唯行無所有處相應念想本退具。
^n20^m21b彼行禪者便作是念：我心離本相，更趣餘處，失非有想非無想處，滅定也。
^m21c彼知如真已，於如不退，意不失定，如是行禪者衰退則知衰退如真。
^m22a復次，行禪者所行、所相、所標，度一切無量識處，無所有，是無所有處成就遊。
彼不受此行，不念此相、標，唯行無量識處相應念想本退具。
^n21^m22b彼行禪者便作是念：我心離本相，更趣餘處，失無所有處，滅定也。
^m22c彼知如真已，於如不退，意不失定，如是行禪者衰退則知衰退如真。
^m23a復次，行禪者所行、所相、所標，度一切無量空處，無量識，是無量識處成就遊。
彼不受此行，不念此相、標，唯行無量空處相應念想本退具。
^n22^m23b彼行禪者便作是念：我心離本相，更趣餘處，失無量空處，滅定也。
^m23c彼知如真已，於如不退，意不失定，如是行禪者衰退則知衰退如真。
^m24a復次，行禪者所行、所相、所標，度一切色想，滅有對想，不念若干想，無量空，是無量空處成就遊。
彼不受此行，不念此相、標，唯行色樂相應念想本退具。
^n23^m24b彼行禪者便作是念：我心離本相，更趣餘處，失無量空處，滅定也。
^m24c彼知如真已，於如不退，意不失定，如是行禪者衰退則知衰退如真。
^m25a復次，行禪者所行、所相、所標，樂滅、苦滅，喜、憂本已滅，不苦不樂、捨、念、清淨，得第四禪成就遊。
彼不受此行，不念此相、標，唯行第三禪相應念想本退具。
^n24^m25b彼行禪者便作是念：我心離本相，更趣餘處，失第四禪，滅定也。
^m25c彼知如真已，於如不退，意不失定，如是行禪者衰退則知衰退如真。
^m26a復次，行禪者所行、所相、所標，離於喜欲，捨無求遊，正念正智而身覺樂，謂聖所說、聖所捨、念、樂住、空，得第三禪成就遊。
彼不受此行，不念此相、標，唯行第二禪相應念想本退具。
^n25^m26b彼行禪者便作是念：我心離本相，更趣餘處，失第三禪，滅定也。
^m26c彼知如真已，於如不退，意不失定，如是行禪者衰退則知衰退如真。
^m27a復次，行禪者所行、所相、所標，覺、觀已息，內靜、一心，無覺、無觀，定生喜、樂，得第二禪成就遊。
彼不受此行，不念此相、標，唯行初禪相應念想本退具。
^n26^m27b彼行禪者便作是念：我心離本相，更趣餘處，失第二禪，滅定也。
^m27c彼知如真已，於如不退，意不失定，如是行禪者衰退則知衰退如真。
^m28a復此，行禪者所行、所相、所標，離欲、離惡不善之法，有覺、有觀，離生喜、樂，得初禪成就遊。
彼不受此行，不念此相、標，唯行欲樂相應念想本退具。
^n27^m28b彼行禪者便作是念：我心離本相，更趣餘處，失初禪，滅定也。
^m28c彼知如真已，於如不退，意不失定，如是行禪者衰退則知衰退如真。
^m29云何行禪者熾盛則知熾盛如真？
^m30a彼行禪者離欲、離惡不善之法，有覺、有觀，離生喜、樂，得初禪成就遊。
彼心修習正思，快樂息寂，則從初禪趣第二禪，是勝息寂。
^n28^m30b彼行禪者便作是念：我心修習正思，快樂息寂，則從初禪趣第二禪，是勝息寂。
^m30c彼知如真已，便覺彼心而不失定，如是行禪者熾盛則知熾盛如真。
^m31a復次，行禪者覺、觀已息，內靜、一心，無覺、無觀，定生喜、樂，得第二禪成就遊。
彼心修習正思，快樂息寂，從第二禪趣第三禪，是勝息寂。
^n29^m31b彼行禪者便作是念：我心修習正思，快樂息寂，從第二禪趣第三禪，是勝息寂。
^m31c彼知如真已，便覺彼心而不失定，如是行禪者熾盛則知熾盛如真。
^m32a復次，行禪者離於喜欲，捨無求遊，正念正智而身覺樂，謂聖所說、聖所捨、念、樂住、空，得第三禪成就遊。
彼心修習正思，快樂息寂，從第三禪趣第四禪，是勝息寂。
^n30^m32b彼行禪者便作是念：我心修習正思，快樂息寂，從第三禪趣第四禪，是勝息寂。
^m32c彼知如真已，便覺彼心而不失定，如是行禪者熾盛則知熾盛如真。
^m33a復次，行禪者樂滅、苦滅，喜、憂本已滅，不苦不樂、捨、念、清淨，得第四禪成就遊。
彼心修習正思，快樂息寂，從第四禪趣無量空處，是勝息寂。
^n31^m33b彼行禪者便作是念：我心修習正思，快樂息寂，從第四禪趣無量空處，是勝息寂。
^m33c彼知如真已，便覺彼心而不失定，如是行禪者熾盛則知熾盛如真。
^m34a復次，行禪者度一切色想，滅有對想，不念若干想，無量空，是無量空處成就遊。
彼心修習正思，快樂息寂，從無量空處趣無量識處，是勝息寂。
^n32^m34b彼行禪者便作是念：我心修習正思，快樂息寂，從無量空處趣無量識處，是勝息寂。
^m34c彼知如真已，便覺彼心而不失定，如是行禪者熾盛則知熾盛如真。
^m35a復次，行禪者度一切無量空處，無量識，是無量識處成就遊。
彼心修習正思，快樂息寂，從無量識處趣無所有處，是勝息寂。
^n33^m35b彼行禪者便作是念：我心修習正思，快樂息寂，從無量識處趣無所有處，是勝息寂。
^m35c彼知如真已，便覺彼心而不失定，如是行禪者熾盛則知熾盛如真。
^m36a復次，行禪者度一切無量識處，無所有，是無所有處成就遊。
彼心修習正思，快樂息寂，從無所有處趣非有想非無想處，是勝息寂。
^n34^m36b彼行禪者便作是念：我心修習正思，快樂息寂，從無所有處趣非有想非無想處，是勝息寂。
^m36c彼知如真已，便覺彼心而不失定，如是行禪者熾盛則知熾盛如真。
^m37世間實有是四種行禪者，因此故說。」
^m38佛說如是，彼諸比丘聞佛所說，歡喜奉行。
^ck177
（一七七）說經^n1^m1我聞如是︰
^m2一時，佛遊拘樓瘦劍磨瑟曇拘樓都邑。
^m3爾時，世尊告諸比丘：「我今當為汝等說法，初妙、中妙、竟亦妙，有義有文，具足清淨，顯現梵行，名四種說經。
如四種說經分別其義，諦聽！諦聽！
善思念之，我今當說。」
^m4時，諸比丘受教而聽。
^m5佛言：「云何四種說經分別其義？
^n2^m6a若有比丘所行、所相、所標，離欲、離惡不善之法，有覺、有觀，離生喜、樂，得初禪成就遊。
彼不受此行，不念此相、標，唯行欲樂相應念想退轉具。
彼比丘應當知：我生此法，不住、不進，亦復不厭，我生此法而令我退，然我此定不得久住。
彼比丘應如是知。
^n3^m6b復次，比丘所行、所相、所標，離欲、離惡不善之法，有覺、有觀，離生喜、樂，得初禪成就遊。
彼受此行，念此相、標，立念如法，令住一意。
彼比丘應當知：我生此法，不退、不進，亦復不厭，我生此法能令我住，而我此定必得久住。
彼比丘應如是知。
^n4^m6c復次，比丘所行、所相、所標，離欲、離惡不善之法，有覺、有觀，離生喜、樂，得初禪成就遊。
彼不受此行，不念此相、標，唯行第二禪相應念想昇進具。
彼比丘應當知：我生此法，不退、不住，亦復不厭，我生此法令我昇進，如是不久當得第二禪。
彼比丘應如是知。
^n5^m6d復次，比丘所行、所相、所標，離欲、離惡不善之法，有覺、有觀，離生喜、樂，得初禪成就遊。
彼不受此行，不念此相、標，唯行滅息相應念想無欲具。
彼比丘應當知：我生此法，不退、不住，亦不昇進，我生此法能令我厭，如是不久當得漏盡。
彼比丘應如是知。
^n6^m7a復次，比丘所行、所相、所標，覺、觀已息，內靜、一心，無覺、無觀，定生喜、樂，得第二禪成就遊。
彼不受此行，不念此相、標，唯行初禪相應念想退轉具。
彼比丘應當知：我生此法，不住、不進，亦復不厭，我生此法而令我退，然我此定不得久住。
彼比丘應如是知。
^n7^m7b復次，比丘所行、所相、所標，覺、觀已息，內靜、一心，無覺、無觀，定生喜、樂，得第二禪成就遊。
彼受此行，念此相、標，立念如法，令住一意。
彼比丘應當知：我生此法，不退、不進，亦復不厭，我生此法能令我住，而我此定必得久住。
彼比丘應如是知。
^n8^m7c復次，比丘所行、所相、所標，覺、觀已息，內靜、一心，無覺、無觀，定生喜、樂，得第二禪成就遊。
彼不受此行，不念此相、標，唯行第三禪相應念想昇進具。
彼比丘應當知：我生此法，不退、不住，亦復不厭。
我生此法令我昇進，如是不久當得第三禪。
彼比丘應如是知。
^n9^m7d復次，比丘所行、所相、所標，覺、觀已息，內靜、一心，無覺、無觀，定生喜、樂，得第二禪成就遊。
彼不受此行，不念此相、標，唯行滅息相應念想無欲具。
彼比丘應當知：我生此法，不退、不住，亦不昇進，我生此法能令我厭，如是不久當得漏盡。
彼比丘應如是知。
^n10^m8a復次，比丘所行、所相、所標，離於喜欲，捨無求遊，正念正智而身覺樂，謂聖所說、聖所捨、念、樂住、空，得第三禪成就遊。
彼不受此行，不念此相、標，唯行第二禪相應念想退轉具。
彼比丘應當知：我生此法，不住、不進，亦復不厭，我生此法而令我退，然我此定不得久住。
彼比丘應如是知。
^n11^m8b復次，比丘所行、所相、所標，離於喜欲，捨無求遊，正念正智而身覺樂，謂聖所說、聖所捨、念、樂住、空，得第三禪成就遊。
彼受此行，念此相、標，立念如法，令住一意。
彼比丘應當知：我生此法，不退、不進，亦復不厭，我生此法能令我住，而我此定必得久住。
彼比丘應如是知。
^n12^m9a復次，比丘所行、所相、所標，離於喜欲，捨無求遊，正念正智而身覺樂，謂聖所說、聖所捨、念、樂住、空，得第三禪成就遊。
彼不受此行，不念此相、標，唯行第四禪相應念想昇進具。
彼比丘應當知：我生此法，不退、不住，亦復不厭，我生此法令我昇進，如是不久當得第四禪。
彼比丘應如是知。
^n13^m9b復次，比丘所行、所相、所標，離於喜欲，捨無求遊，正念正智而身覺樂，謂聖所說、聖所捨、念、樂住、空，得第三禪成就遊。
彼不受此行，不念此相、標，唯行滅息相應念想無欲具。
彼比丘應當知：我生此法，不退、不住，亦不昇進，我生此法能令我厭，如是不久當得漏盡。
彼比丘應如是知。
^n14^m10a復次，比丘所行、所相、所標，樂滅、苦滅，喜、憂本已滅，不苦不樂、捨、念、清淨，得第四禪成就遊。
彼不受此行，不念此相、標，唯行第三禪相應念想退轉具。
彼比丘應當知：我生此法，不住、不進，亦復不厭，我生此法而令我退，然我此定不得久住。
彼比丘應如是知。
^n15^m10b復次，比丘所行、所相、所標，樂滅、苦滅，喜、憂本已滅，不苦不樂、捨、念、清淨，得第四禪成就遊。
彼受此行，念此相、標，立念如法，令住一意。
彼比丘應當知：我生此法，不退、不進，亦復不厭，我生此法能令我住，而我此定必得久住。
彼比丘應如是知。
^n16^m10c復次，比丘所行、所相、所標，樂滅、苦滅，喜、憂本已滅，不苦不樂、捨、念、清淨，得第四禪成就遊。
彼不受此行，不念此相、標，唯行無量空處相應念想昇進具。
彼比丘應當知：我生此法，不退、不住，亦復不厭，我生此法令我昇進，如是不久當得無量空處。
彼比丘應如是知。
^n17^m10d復次，比丘所行、所相、所標，樂滅、苦滅，喜、憂本已滅，不苦不樂、捨、念、清淨，得第四禪成就遊。
彼不受此行，不念此相、標，唯行滅息相應念想無欲具。
彼比丘應當知：我生此法，不退、不住，亦不昇進，我生此法能令我厭，如是不久當得漏盡。
彼比丘應如是知。
^n18^m11a復次，比丘所行、所相、所標，度一切色想，滅有對想，不念若干想，無量空，是無量空處成就遊。
彼不受此行，不念此相、標，唯行色樂相應念想退轉具。
彼比丘應當知：我生此法，不住、不進，亦復不厭，我生此法而令我退，然我此定不得久住。
彼比丘應如是知。
^n19^m11b復次，比丘所行、所相、所標，度一切色想，滅有對想，不念若干想，無量空，是無量空處成就遊。
彼受此行，念此相、標，立念如法，令住一意。
彼比丘應當知：我生此法，不退、不進，亦復不厭，我生此法能令我住，而我此定必得久住。
彼比丘應如是知。
^n20^m11c復次，比丘所行、所相、所標，度一切色想，滅有對想，不念若干想，無量空，是無量空處成就遊。
彼不受此行，不念此相、標，唯行無量識處相應念想昇進具。
彼比丘應當知：我生此法，不退、不住，亦復不厭，我生此法令我昇進，如是不久當得無量識處。
彼比丘應如是知。
^n21^m11d復次，比丘所行、所相、所標，度一切色想，滅有對想，不念若干想，無量空，是無量空處成就遊。
彼不受此行，不念此相、標，唯行滅息相應念想無欲具。
彼比丘應當知：我生此法，不退、不住，亦不昇進，我生此法能令我厭，如是不久當得漏盡。
彼比丘應如是知。
^n22^m12a復次，比丘所行、所相、所標，度一切無量空處，無量識，是無量識處成就遊。
彼不受此行，不念此相、標，唯行無量空處相應念想退轉具。
彼比丘應當知：我生此法，不住、不進，亦復不厭，我生此法而令我退，然我此定不得久住。
彼比丘應如是知。
^n23^m12b復次，比丘所行、所相、所標，度一切無量空處，無量識，是無量識處成就遊。
彼受此行，念此相、標，立念如法，令住一意。
彼比丘應當知：我生此法，不退、不進，亦復不厭，我生此法能令我住，而我此定必得久住。
彼比丘應如是知。
^m12c復次，比丘所行、所相、所標，度一切無量空處，無量識，是無量識處成就遊。
彼不受此行，不念此相、標，唯行無所有處相應念想昇進具。
彼比丘應當知：我生此法，不退、不住，亦復不厭，我生此法令我昇進，如是不久當得無所有處。
彼比丘應如是知。
^n24^m12d復次，比丘所行、所相、所標，度一切無量空處，無量識，是無量識處成就遊。
彼不受此行，不念此相、標，唯行滅息相應念想無欲具。
彼比丘應當知：我生此法，不退、不住，亦不昇進，我生此法能令我厭，如是不久當得漏盡。
彼比丘應如是知。
^n25^m13a復次，比丘所行、所相、所標，度一切無量識處，無所有，是無所有處成就遊。
彼不受此行，不念此相、標，唯行無量識處相應念想退轉具。
彼比丘應當知：我生此法，不住、不進，亦復不厭，我生此法而令我退，然我此定不得久住。
彼比丘應如是知。
^n26^m13b復次，比丘所行、所相、所標，度一切無量識處，無所有，是無所有處成就遊。
彼受此行，念此相、標，立念如法，令住一意。
彼比丘應當知：我生此法，不退、不進，亦復不厭，我生此法能令我住，而我此定必得久住。
彼比丘應如是知。
^m13c復次，比丘所行、所相、所標，度一切無量識處，無所有，是無所有處成就遊。
彼不受此行，不念此相、標，唯行非有想非無想處相應念想昇進具。
彼比丘應當知：我生此法，不退、不住，亦復不厭，我生此法令我昇進，如是不久當得非有想非無想處。
彼比丘應如是知。
^n27^m13d復次，比丘所行、所相、所標，度一切無量識處，無所有，是無所有處成就遊。
彼不受此行，不念此相、標，唯行厭相應念想無欲具。
彼比丘應當知：我生此法，不退、不住，亦不昇進，我生此法能令我厭，如是，不久當得漏盡。
彼比丘應如是知。
^n28^m14有想有知，齊是得知，乃至非有想非無想處行餘第一有。
行禪比丘者，從是起當為彼說。」
^m15佛說如是，彼諸比丘聞佛所說，歡喜奉行。
^ck178
（一七八）獵師經^n1^m1我聞如是︰
^m2一時，佛遊王舍城，在竹林迦蘭哆園。
^m3爾時，世尊告諸比丘：「獵師飼鹿，不如是心：
令鹿得肥、得色、得力、得樂、長壽。
獵師飼鹿，如是心飼：
唯欲近食，使近食已，令憍恣放逸；
放逸已，隨獵師、獵師眷屬。
獵師飼鹿，如是心也。
^m4a第一羣鹿近食獵師食，彼近食已，便憍恣放逸；
放逸已，便隨獵師、獵師眷屬，如是彼第一羣鹿不脫獵師、獵師眷屬境界。
^n2^m4b第二羣鹿而作是念：第一羣鹿近食獵師食，彼近食已，便憍恣放逸；
放逸已，便隨獵師、獵師眷屬，如是第一羣鹿不脫獵師、獵師眷屬境界。
我今寧可捨獵師食，離於恐怖，依無事處，食草飲水耶？
第二羣鹿作是念已，便捨獵師食，離於恐怖，依無事處，食草飲水。
彼春後月諸草水盡，身體極羸，氣力衰退，便隨獵師、獵師眷屬，如是彼第二羣鹿亦復不脫獵師、獵師眷屬境界。
^n3^m4c第三羣鹿亦作是念：第一、第二羣鹿一切不脫獵師、獵師眷屬境界，我今寧可離獵師、獵師眷屬，依住不遠，住不遠已，不近食獵師食；
不近食已，便不憍恣放逸；不放逸已，便不隨獵師、獵師眷屬。
第三羣鹿作是念已，便離獵師、獵師眷屬，依住不遠，住不遠已，不近食獵師食；
不近食已，便不憍恣放逸；不放逸已，便不隨獵師、獵師眷屬。
彼獵師、獵師眷屬便作是念：
第三羣鹿甚奇諂黠！極諂黠！
所以者何？食我食已，而不可得，我今寧可作長圍罝，作長圍罝已，便得第三羣鹿所依住止。
獵師、獵師眷屬作是念已，便作長圍罝，作長圍罝已，便得第三羣鹿所依住止。
如是第三羣鹿亦復不脫獵師、獵師眷屬境界。
^n4^m4d第四羣鹿亦作是念：第一、第二、第三羣鹿一切不脫獵師、獵師眷屬境界，我今寧可依住獵師、獵師眷屬所不至處，依住彼已，不近食獵師食；
不近食已，便不憍恣放逸；不放逸已，便不隨獵師、獵師眷屬。
第四羣鹿作是念已，便依住獵師、獵師眷屬所不至處，依住彼已，便不近食獵師食，不近食已，便不憍恣放逸；
不放逸已，便不隨獵師、獵師眷屬。
彼獵師、獵師眷屬復作是念：
第四羣鹿甚奇猛㑺！
第一猛㑺！若我逐彼，必不能得，餘鹿則當恐怖驚散，我今寧可捨罝第四羣鹿。
獵師、獵師眷屬作是念已，則便捨罝，如是第四羣鹿便得脫獵師、獵師眷屬境界。
^n5^m5比丘！我說此喻，欲令解義，我今說此當觀其義。
獵師食者，當知五欲功德：
眼知色、耳知聲、鼻知香、舌知味、身知觸。
獵師食者，當知是五欲功德也。
獵師者，當知是惡魔王也。
獵師眷屬者，當知是魔王眷屬也。
羣鹿者，當知是沙門、梵志也。
^m6a第一沙門、梵志近食魔王食──
世間信施食，彼近食已，便憍恣放逸；
放逸已，便隨魔王、魔王眷屬，如是第一沙門、梵志不脫魔王、魔王眷屬境界。
猶如第一羣鹿近食獵師食，彼近食已，便憍恣放逸；
放逸已，便隨獵師、獵師眷屬，如是第一羣鹿不脫獵師、獵師眷屬境界。
當觀彼第一沙門、梵志亦復如是。
^n6^m6b第二沙門、梵志亦作是念：
第一沙門、梵志近食魔王食──
世間信施食，彼近食已，便憍恣放逸；
放逸已，便隨魔王、魔王眷屬，如是彼第一沙門、梵志不脫魔王、魔王眷屬境界，我今寧可捨世間信施食，離於恐怖，依無事處，食果及根耶？
第二沙門、梵志作是念已，便捨世間信施食，離於恐怖，依無事處，食果及根。
彼春後月諸果根盡，身體極羸，氣力衰退，力衰退已，便心解脫、慧解脫衰退；
心解脫、慧解脫衰退已，便隨魔王、魔王眷屬，如是第二沙門、梵志亦不脫魔王、魔王眷屬境界。
猶如第二羣鹿而作是念：
第一羣鹿近食獵師食，彼近食已，便憍恣放逸；
放逸已，便隨獵師、獵師眷屬，如是第一羣鹿不脫獵師、獵師眷屬境界。
我今寧可捨獵師食，離於恐怖，依無事處，食草飲水耶？
第二羣鹿作是念已，便捨獵師食，離於恐怖，依無事處，食草飲水。
彼春後月諸草水盡，身體極羸，氣力衰退，便隨獵師、獵師眷屬，如是第二羣鹿亦不脫獵師、獵師眷屬境界。
當觀彼第二沙門、梵志亦復如是。
^n7^m6c第三沙門、梵志亦作是念：
第一、第二沙門、梵志一切不脫魔王、魔王眷屬境界，我今寧可離魔王、魔王眷屬，依住不遠，住不遠已，不近食世間信施食；
不近食已，便不憍恣放逸；不放逸已，便不隨魔王、魔王眷屬。
第三沙門、梵志作是念已，便離魔王、魔王眷屬，依住不遠，住不遠已，便不近食世間信施食；
不近食已，便不憍恣放逸；不放逸已，便不隨魔王、魔王眷屬，然受持二見──有見及無見。
彼受此二見故，便隨魔王、魔王眷屬，如是第三沙門、梵志亦不脫魔王、魔王眷屬境界。
猶如第三羣鹿亦作是念：
第一、第二羣鹿一切不脫獵師、獵師眷屬境界，我今寧可離獵師、獵師眷屬，依住不遠，住不遠已，不近食獵師食；
不近食已，便不憍恣放逸；不放逸已，便不隨獵師、獵師眷屬。
第三羣鹿作是念已，便離獵師、獵師眷屬，依住不遠，住不遠已，不近食獵師食；
不近食已，便不憍恣放逸；不放逸已，便不隨獵師、獵師眷屬。
彼獵師、獵師眷屬便作是念：
第三羣鹿甚奇諂黠！極諂黠！
所以者何？食我食已，而不可得，我今寧可作長圍罝，作長圍罝已，便得第三羣鹿所依住止。
獵師、獵師眷屬作是念已，便作長圍罝；
作長圍罝已，便得第三羣鹿所依住止，如是第三羣鹿亦不脫獵師、獵師眷屬境界。
所依者當知有見也，住止者當知無見也，當觀彼第三沙門、梵志亦復如是。
^n8^m6d第四沙門、梵志亦作是念：
第一、第二、第三沙門、梵志一切不脫魔王、魔王眷屬境界，我今寧可依住魔王、魔王眷屬所不至處，依住彼已，不近食世間信施食；
不近食已，便不憍恣放逸；不放逸已，便不隨魔王、魔王眷屬。
第四沙門、梵志作是念已，便依住魔王、魔王眷屬所不至處，依住彼已，不近食世間信施食；
不近食已，便不憍恣放逸；不放逸已，便不隨魔王、魔王眷屬，如是第四沙門、梵志便脫魔王、魔王眷屬境界。
猶如第四羣鹿亦作是念：
第一、第二、第三羣鹿一切不脫獵師、獵師眷屬境界，我今寧可依住獵師、獵師眷屬所不至處，依住彼已，不近食獵師食；
不近食已，便不憍恣放逸；不放逸已，便不隨獵師、獵師眷屬。
第四羣鹿作是念已，便依住獵師、獵師眷屬所不至處，依住彼已，不近食獵師食；
不近食已，便不憍恣放逸；不放逸已，便不隨獵師、獵師眷屬。
彼獵師、獵師眷屬復作是念：
第四羣鹿甚奇猛㑺！
第一猛㑺！若我逐彼，必不能得，餘鹿則當恐怖驚散，我今寧可捨罝第四羣鹿。
彼獵師、獵師眷屬作是念已，則便捨罝，如是第四羣鹿便脫獵師、獵師眷屬境界。
當觀彼第四沙門、梵志亦復如是。
^n9^m7比丘！當學如是所依、住止，令魔王、魔王眷屬所不至處。
^m8a何者魔王、魔王眷屬所不至處？
謂比丘離欲、離惡不善之法，……至得第四禪成就遊，是謂魔王、魔王眷屬所不至處。
^m8b復次，何者魔王、魔王眷屬所不至處？
謂比丘心與慈俱，遍滿一方成就遊。
如是二三四方，四維上下，普周一切，心與慈俱，無結無怨，無恚無諍，極廣甚大，無量善修，遍滿一切世間成就遊。
如是悲、喜心與捨俱，無結無怨，無恚無諍，極廣甚大，無量善修，遍滿一切世間成就遊，是謂魔王、魔王眷屬所不至處。
^n10^m8c復次，何者魔王、魔王眷屬所不至處？
謂比丘度一切色想，至非有想非無想處成就遊，是謂魔王、魔王眷屬所不至處。
^m8d復次，何者魔王、魔王眷屬所不至處？
謂比丘度一切非有想非無想處，想知滅身觸成就遊，慧見諸漏盡斷知，是謂魔王、魔王眷屬所不至處。
^m9比丘！如是所依、住止，令魔王、魔王眷屬所不至處。當學如是！」
^n11^m10佛說如是，彼諸比丘聞佛所說，歡喜奉行。
^ck179
（一七九）五支物主經^n1^m1我聞如是：
^m2一時，佛遊舍衛國，在勝林給孤獨園。
^m3爾時，五支物主平旦出舍衛國，往詣佛所，欲見世尊供養禮事。五支物主便作是念：
且置往見佛世尊，或能宴坐及諸尊比丘，我今寧可詣一娑邏末利異學園。
於是，五支物主便至此道遊戲歡樂，近巾頭阿梨，往詣一娑邏末利異學園。
^n2^m4彼時，娑邏末利異學園中，有一異學沙門文祁子，在於彼中為大宗主，眾人之師，眾所敬重，統領大眾五百異學師。
彼在擾亂眾發高大音聲，其聲喧鬧，說若干種畜生之論，謂論王、論賊、論諍、論飲食、論衣被、論婦人、論童女、論淫女、論世間、論邪道、論海中，如是比聚集，論若干種畜生之論。
^n3^m5異學沙門文祁子遙見五支物主來，便自敕己眾，令默然住：
「汝等默然！莫復語言！
宜自收斂！此沙門瞿曇弟子五支物主來，若有沙門瞿曇在家弟子居舍衛國者，無過於五支物主。
所以者何？彼愛樂默然，稱說默然，若彼見此眾默然者，或能來前。」
^n4^m6彼時，異學沙門文祁子上己眾已，自默然住。
^m7於是，五支物主往詣異學沙門文祁子所，共相問訊，卻坐一面。
異學沙門文祁子語曰：
「物主！若有四事，我施設彼成就善、第一善、無上士，得第一義、質直沙門。云何為四？
身不作惡業、口不惡言，不行邪命、不念惡念。
物主！若有此四事者，我施設彼成就善、第一善、無上士，得第一義、質直沙門。」
^n5^m8五支物主聞異學沙門文祁子所說，不是不非，從座起去：
如此所說，我自詣佛，當問此義。
便往詣佛，稽首作禮，卻坐一面，與異學沙門文祁子所共論者，盡向佛說。
^n6^m9世尊聞已，告曰：
「物主！如異學沙門文祁子所說，若當爾者，嬰孩童子支節柔軟，仰向臥眠，亦當成就善、第一善、無上士，得第一義、質直沙門。
物主！嬰孩童子尚無身想，況復作身惡業耶？唯能動身。
物主！嬰孩童子尚無口想，況復惡言耶？唯能得啼。
物主！嬰孩童子尚無命想，況復行邪命耶？唯有呻吟。
物主！嬰孩童子尚無念想，況復惡念耶？唯念母乳。
物主！若如異學沙門文祁子說者，如是嬰孩童子成就善、第一善、無上士，得第一義、質直沙門。
^n7^m10物主！若有四事，我施設彼成就善、第一善，然非無上士，不得第一義，亦非質直沙門。云何為四？
身不作惡業，口不惡言，不行邪命，不念惡念。
物主！若有此四事，我施設彼成就善、第一善，然非無上士，不得第一義，亦非質直沙門。
物主！身業、口業者，我施設是戒。
物主！念者，我施設是心所有與心相隨。
^n8^m11物主！我說當知不善戒，當知不善戒從何而生，當知不善戒何處滅無餘，何處敗壞無餘，當知賢聖弟子云何行滅不善戒耶？
^m12物主！我說當知善戒，當知善戒從何而生，當知善戒何處滅無餘，何處敗壞無餘，當知賢聖弟子云何行滅善戒耶？
^n9^m13物主！我說當知不善念，當知不善念從何而生，當知不善念何處滅無餘，何處敗壞無餘，當知賢聖弟子云何行滅不善念耶？
^m14物主！我說當知善念，當知善念從何而生，當知善念何處滅無餘，何處敗壞無餘，當知賢聖弟子云何行滅善念耶？
^n10^m15a物主！云何不善戒耶？不善身行，不善口、意行，是謂不善戒。
^m15b物主！此不善戒從何而生？
我說彼所從生，當知從心生。
^m15c云何為心？若心有欲、有恚、有癡，當知不善戒從是心生。
^m15d物主！不善戒何處滅無餘？
何處敗壞無餘？多聞聖弟子捨身不善業，修身善業；
捨口、意不善業，修口、意善業，此不善戒滅無餘，敗壞無餘。
^n11^m15e物主！賢聖弟子云何行滅不善戒？
若多聞聖弟子觀內身如身，……至觀覺、心、法如法，賢聖弟子如是行者，滅不善戒也。
^m16a物主！云何善戒耶？
善身業，善口、意業，是謂善戒。
^m16b物主！此善戒從何而生？
我說彼所從生，當知從心生。
^n12^m16c云何為心？
若心無欲、無恚、無癡，當知善戒從是心生。
^m16d物主！善戒何處滅無餘？
何處敗壞無餘？若多聞聖弟子行戒不著戒，此善戒滅無餘，敗壞無餘。
^m16e物主！賢聖弟子云何行滅善戒？
若多聞聖弟子觀內身如身，……至觀覺、心、法如法，賢聖弟子如是行者，滅善戒也。
^n13^m17a物主！云何不善念耶？欲念、恚念、害念，是謂不善念。
^m17b物主！不善念從何而生？
我說彼所從生，當知從想生。
^m17c云何為想？我說想多種、無量種、若干種行，或欲想，或恚想，或害想。
物主！眾生因欲界想故，生不善念，欲界相應。
若有想者，因彼想故，生不善念，欲界相應。
物主！眾生因恚、害界想故，生不善念，恚、害界相應。
若有想者，因彼想故，生不善念，恚、害界相應，此不善念從是想生。
^n14^m17d物主！不善念何處滅無餘？何處敗壞無餘？
若多聞聖弟子離欲、離惡不善之法，有覺、有觀，離生喜、樂，得初禪成就遊。
此不善念滅無餘，敗壞無餘。
^m17e物主！賢聖弟子云何行滅不善念？
若多聞聖弟子觀內身如身，……至觀覺、心、法如法，賢聖弟子如是行者，滅不善念也。
^n15^m18a物主！云何善念耶？無欲念、無恚念、無害念，是謂善念。
^m18b物主！善念從何而生？我說彼所從生，當知從想生。
^m18c云何為想？我說想多種、無量種、若干種行，或無欲想，或無恚想，或無害想。
物主！眾生因無欲界想故，生善念，無欲界相應。
若有想者，因彼想故，生善念，無欲界相應。
物主！眾生因無恚、無害界故，生善念無恚、無害界相應。
若有想者，因彼想故，生善念無恚、無害界相應，此善念從是想生。
^n16^m18d物主！善念何處滅無餘？何處敗壞無餘？
若多聞聖弟子樂滅、苦滅，喜、憂本已滅，不苦不樂、捨、念、清淨，得第四禪成就遊，此善念滅無餘，敗壞無餘。
^m18e物主！賢聖弟子云何行滅善念？
若多聞聖弟子觀內身如身，……至觀覺、心、法如法，賢聖弟子如是行者，滅善念也。
^n17^m19a物主！若多聞聖弟子以慧觀不善戒知如真，從生不善戒知如真，此不善戒滅無餘，敗壞無餘，知如真以慧觀，賢聖弟子如是行者，滅不善戒知如真。
^m19b以慧觀善戒知如真，從生善戒知如真，此善戒滅無餘，敗壞無餘，知如真以慧觀，賢聖弟子如是行者，滅善戒知如真。
^n18^m19c以慧觀不善念知如真，從生不善念知如真，此不善念滅無餘，敗壞無餘，知如真以慧觀，賢聖弟子如是行者，滅不善念知如真。
^m19d以慧觀善念知如真，從生善念知如真，此善念滅無餘，敗壞無餘，知如真以慧觀，賢聖弟子如是行者，滅善念知如真。所以者何？
^n19^m20因正見故生正志，因正志故生正語，因正語故生正業，因正業故生正命，因正命故生正方便，因正方便故生正念，因正念故生正定。
賢聖弟子心如是定已，便解脫一切淫、怒、癡。
^n20^m21物主！賢聖弟子如是正心解脫已，便知一切生已盡，梵行已立，所作已辦，不更受有，知如真，是謂學見跡成就八支，漏盡阿羅訶成就十支。
^m22a物主！云何學見跡成就八支？
謂學正見……至學正定，是謂學見跡成就八支。
^n21^m22b物主！云何漏盡阿羅訶成就十支？
謂無學正見……至無學正智，是謂漏盡阿羅訶成就十支。
^m23物主！若有十支，我施設彼成就善、第一善、無上士，得第一義、質直沙門。」
^m24佛說如是，彼五支物主及諸比丘聞佛所說，歡喜奉行。
^ck180
（一八○）瞿曇彌經^n1^m1我聞如是︰
^m2一時，佛遊釋羇瘦，在加鞞羅衛尼拘類樹園。
^m3a爾時，摩訶簸邏闍提瞿曇彌持新金縷黃色衣往詣佛所，稽首佛足，卻住一面，白曰：
「世尊！此新金縷黃色衣我自為世尊作，慈愍我故，願垂納受！」
^m3b世尊告曰：「瞿曇彌！
持此衣施比丘眾，施比丘眾已，便供養我，亦供養眾。」
^n2^m4a大生主瞿曇彌至再三白曰：
「世尊！此新金縷黃色衣我自為世尊作，慈愍我故，願垂納受！」
^m4b世尊亦至再三告曰：「瞿曇彌！持此衣施比丘眾，施比丘眾已，便供養我，亦供養眾。」
^m5爾時，尊者阿難立世尊後執拂侍佛，於是，尊者阿難白曰：
「世尊！此大生主瞿曇彌於世尊多所饒益，世尊母命終後乳養世尊。」
^n3^m6世尊告曰：「如是，阿難！如是，阿難！
大生主瞿曇彌實於我多所饒益，我母命終後乳養於我。
阿難！我亦於大生主瞿曇彌多所饒益。
所以者何？大生主瞿曇彌因我故，得自歸於佛、法及比丘眾，不疑三尊、苦集滅道，成就信、戒、多聞、施、慧，離殺斷殺、不與取、邪淫、妄言、離酒斷酒。
阿難！若有人因人故，得自歸於佛、法及比丘眾，不疑三尊、苦集滅道，成就信、戒、多聞、施、慧，離殺斷殺、不與取、邪淫、妄言、離酒斷酒者，此人供養於彼人至盡形壽，以飲食、衣被、床榻、湯藥及若干種諸生活具，不得報恩。
^n4^m7復次，阿難！有七施眾，有十四私施，得大福，得大果，得大功德，得大廣報。
^m8阿難！云何七施眾，得大福，得大果，得大功德，得大廣報？
^m9a信族姓男、族姓女，佛在世時，佛為首，施佛及比丘眾，是謂第一施眾，得大福，得大果，得大功德，得大廣報。
^n5^m9b信族姓男、族姓女，世尊般涅槃後不久施二部眾：
施比丘眾、施比丘尼眾。入比丘僧園而白眾曰：
『眾中爾所比丘來，布施彼也。』入比丘尼僧房而白眾曰：
『眾中爾所比丘尼來，布施彼也。』
是謂第五施眾，得大福，得大果，得大功德，得大廣報。
^n6^m9c阿難！當來時有比丘，名姓種，不精進，著袈裟衣。
彼不精進，不精進故施，依眾故，緣眾故，上眾故，因眾故，我說爾時施主得無量不可數不可計福，得善得樂，況復今比丘成就行事，成就除事，成就行事除事；
成就質直，成就柔軟，成就質直柔軟；
成就忍，成就樂，成就忍樂；
成就相應，成就經紀，成就相應經紀；
成就威儀，成就行來遊，成就威儀行來遊；
成就信，成就戒，成就多聞，成就施，成就慧，成就信、戒、多聞、施、慧耶？
是謂第七施眾，得大福，得大果，得大功德，得大廣報，是謂有七施眾，得大福，得大果，得大功德，得大廣報。
^n7^m10阿難！云何有十四私施，得大福，得大果，得大功德，得大廣報？
^m11有信族姓男、族姓女布施如來，施緣一覺，施阿羅訶，施向阿羅訶，施阿那含，施向阿那含，施斯陀含，施向斯陀含，施須陀洹，施向須陀洹，施離欲外仙人，施精進人，施不精進人，布施畜生。
阿難！布施畜生得福百倍，施不精進人得福千倍，施精進人得福百千倍，施離欲外仙人得福億百千倍，施向須陀洹無量，得須陀洹無量，向斯陀含無量，得斯陀含無量，向阿那含無量，得阿那含無量，向阿羅訶無量，得阿羅訶無量，緣一覺無量，況復如來、無所著、等正覺耶？
此十四私施得大福，得大果，得大功德，得大廣報。
^n8^m12復次，阿難！有四種布施，三淨施。云何為四？
或有布施，因施主淨，非受者；
或有布施，因受者淨，非施主；
或有布施，非因施主淨，亦非受者；
或有布施，因施主淨，受者亦然。
^m13a阿難！云何布施因施主淨，非受者耶？
施主精進行妙法，見來見果，如是見、如是說：
有施有施果；受者不精進，行惡法，不見來不見果，如是見、如是說：
無施無施果，是謂布施因施主淨，非受者也。
^n9^m13b阿難！云何布施因受者淨，非施主耶？
施主不精進，行惡法，不見來不見果，如是見、如是說：
無施無施果；受者精進行妙法，見來見果，如是見、如是說：
有施有施果，是謂布施因受者淨，非施主也。
^m13c阿難！云何布施非因施主淨，亦非受者耶？
施主不精進，行惡法，不見來不見果，如是見、如是說：
無施無施果；受者亦不精進，行惡法，不見來不見果，如是見、如是說：
無施無施果，是謂布施非因施主淨，亦非受者。
^n10^m13d阿難！云何布施因施主淨，受者亦然耶？
施主精進行妙法，見來見果，如是見、如是說：
有施有施果；受者亦精進行妙法，見來見果，如是見、如是說：
有施有施果，是謂布施因施主淨，受者亦然。」
^m14於是，世尊說此頌曰：精進施不精進，如法得歡喜心；信有業及果報，此施因施主淨。
不精進施精進，不如法非喜心；不信業及果報，此施因受者淨。
懈怠施不精進，不如法非喜心；不信業及果報，如是施無廣報。
精進施於精進，如法得歡喜心；信有業及果報，如是施有廣報。
奴婢及貧窮，自分施歡喜；信業信果報，此施善人稱。
正護善身口，舒手以法乞；離欲施離欲，是財施第一。
^n11^m15佛說如是，尊者阿難及諸比丘聞佛所說，歡喜奉行。
^ck181
（一八一）多界經^n1^m1我聞如是︰
^m2一時，佛遊舍衛國，在勝林給孤獨園。
^m3爾時，尊者阿難獨安靜處宴坐思惟，心作是念：
諸有恐怖，彼一切從愚癡生，不從智慧；
諸有遭事、災患、憂慼，彼一切從愚癡生，不從智慧。
^m4於是，尊者阿難則於晡時，從宴坐起，往詣佛所，稽首佛足，卻住一面，白曰：
「世尊！我今獨安靜處宴坐思惟，心作是念：
諸有恐怖，彼一切從愚癡生，不從智慧；
諸有遭事、災患、憂慼，彼一切從愚癡生，不從智慧。」
^n2^m5世尊告曰：「如是，阿難！如是，阿難！
諸有恐怖，彼一切從愚癡生，不從智慧；
諸有遭事、災患、憂慼，彼一切從愚癡生，不從智慧。
阿難！猶如從葦𧂐草𧂐生火，燒樓閣堂屋。
阿難！如是諸有恐怖，從愚癡生，不從智慧；
諸有遭事、災患、憂慼，彼一切從愚癡生，不從智慧。
^n3^m6a阿難！昔過去時若有恐怖，彼一切亦從愚癡生，不從智慧；
諸有遭事、災患、憂慼，彼一切從愚癡生，不從智慧。
^m6b阿難！當來時諸有恐怖，彼一切從愚癡生，不從智慧；
諸有遭事、災患、憂慼，彼一切從愚癡生，不從智慧。
^n4^m6c阿難！今現在諸有恐怖，從愚癡生，不從智慧；
諸有遭事、災患、憂慼，彼一切從愚癡生，不從智慧。
^m7阿難！是為愚癡有恐怖，智慧無恐怖；
愚癡有遭事、災患、憂慼，智慧無遭事、災患、憂慼。
阿難！諸有恐怖、遭事、災患、憂慼，彼一切從愚癡可得，不從智慧。」
^n5^m8a於是，尊者阿難悲泣淚出，叉手向佛，白曰：
「世尊！云何比丘愚癡非智慧？」
^m8b世尊答曰：「阿難！若有比丘不知界，不知處，不知因緣，不知是處、非處者，阿難！
如是比丘愚癡非智慧。」
^m9a尊者阿難白曰：「世尊！如是比丘愚癡非智慧。世尊！
云何比丘智慧非愚癡？」
^m9b世尊答曰：「阿難！若有比丘知界、知處、知因緣，知是處、非處者，阿難！
如是比丘智慧非愚癡。」
^n6^m10尊者阿難白曰：「世尊！如是比丘智慧非愚癡。世尊！云何比丘知界？」
^m11a世尊答曰：「阿難！若有比丘見十八界知如真：
眼界、色界、眼識界，耳界、聲界、耳識界，鼻界、香界、鼻識界，舌界、味界、舌識界，身界、觸界、身識界，意界、法界、意識界，阿難！見此十八界知如真。
^n7^m11b復次，阿難！見六界知如真：
地界、水界、火界、風界、空界、識界，阿難！見此六界知如真。
^m11c復次，阿難！見六界知如真：
欲界、恚界、害界，無欲界、無恚界、無害界，阿難！見此六界知如真。
^m11d復次，阿難！見六界知如真：
樂界、苦界、喜界、憂界、捨界、無明界，阿難！見此六界知如真。
^n8^m11e復次，阿難！見四界知如真：
覺界、想界、行界、識界，阿難！見此四界知如真。
^m11f復次，阿難！見三界知如真：
欲界、色界、無色界，阿難！見此三界知如真。
^m11g復次，阿難！見三界知如真：
色界、無色界、滅界，阿難！見此三界知如真。
^n9^m11h復次，阿難！見三界知如真：
過去界、未來界、現在界，阿難！見此三界知如真。
^m11i復次，阿難！見三界知如真：
妙界、不妙界、中界，阿難！見此三界知如真。
^m11j復次，阿難！見三界知如真：
善界、不善界、無記界，阿難！見此三界知如真。
^n10^m11k復次，阿難！見三界知如真：
學界、無學界、非學非無學界，阿難！見此三界知如真。
^m11l復次，阿難！見二界知如真：
有漏界、無漏界，阿難！見此二界知如真。
^m11m復次，阿難！見二界知如真：
有為界、無為界，阿難！見此二界知如真。
^n11^m12阿難！見此六十二界知如真。
阿難！如是比丘知界。」
^m13尊者阿難白曰：「世尊！如是比丘知界。世尊！云何比丘知處？」
^m14世尊答曰：「阿難！若有比丘見十二處知如真：
眼處、色處，耳處、聲處，鼻處、香處，舌處、味處，身處、觸處，意處、法處，阿難！
見此十二處知如真，阿難！如是比丘知處。」
^n12^m15尊者阿難白曰：「世尊！如是比丘知處。云何比丘知因緣？」
^m16世尊答曰：「阿難！若有比丘見因緣及從因緣起知如真，因此有彼，無此無彼，此生彼生，此滅彼滅。
謂緣無明有行，……乃至緣生有老死。
若無明滅則行滅，……乃至生滅則老死滅。阿難！如是比丘知因緣。」
^n13^m17尊者阿難白曰：「世尊！如是比丘知因緣。云何比丘知是處、非處？」
^m18世尊答曰：「阿難！若有比丘見處是處知如真，見非處是非處知如真。
^m19a阿難！若世中有二轉輪王並治者，終無是處；
若世中有一轉輪王治者，必有是處。
^m19b阿難！若世中有二如來者，終無是處；
若世中有一如來者，必有是處。
^n14^m19c阿難！若見諦人故害父母，殺阿羅訶，破壞聖眾，惡心向佛，出如來血者，終無是處；
若凡夫人故害父母，殺阿羅訶，破壞聖眾，惡心向佛，出如來血者，必有是處。
^n15^m19d阿難！若見諦人故犯戒，捨戒罷道者，終無是處；
若凡夫人故犯戒，捨戒罷道者，必有是處。
^m19e若見諦人捨離此內，從外求尊、求福田者，終無是處；
若凡夫人捨離此內，從外求尊、求福田者，必有是處。
^m19f阿難！若見諦人從餘沙門、梵志作是說『諸尊！
可見則見，可知則知』者，終無是處；
若凡夫人從餘沙門、梵志作是說『諸尊！
可見則見，可知則知』者，必有是處。
^n16^m19g阿難！若見諦人信卜問吉凶者，終無是處；
若凡夫人信卜問吉凶者，必有是處。
^m19h阿難！若見諦人從餘沙門、梵志卜問吉凶相應，見有苦有煩，見是真者，終無是處；
若凡夫人從餘沙門、梵志卜問吉凶相應，見有苦有煩，見是真者，必有是處。
^n17^m19i阿難！若見諦人生極苦甚重苦，不可愛、不可樂、不可思、不可念乃至斷命，捨離此內，更從外求，或有沙門、梵志，或持一句咒，二句、三句、四句、多句、百千句咒，令脫我苦，是求苦、集苦、趣苦、苦盡者，終無是處；
若凡夫人捨離此內，更從外求，或有沙門、梵志持一句咒，二句、三句、四句、多句、百千句咒，令脫我苦，是求苦、集苦、趣苦、苦盡者，必有是處。
^n18^m19j阿難！若見諦人受八有者，終無是處；
若凡夫人受八有者，必有是處。
^m19k阿難！若身惡行，口、意惡行，因此緣此，身壞命終，趣至善處，生於天中者，終無是處；
若身惡行，口、意惡行，因此緣此，身壞命終，趣至惡處，生地獄中者，必有是處。
^n19^m19l阿難！若身妙行，口、意妙行，因此緣此，身壞命終，趣至惡處，生地獄中者，終無是處；
若身妙行，口、意妙行，因此緣此，身壞命終，趣至善處，生天中者，必有是處。
^n20^m19m阿難！若身惡行，口、意惡行，受樂報者，終無是處；
阿難！若身惡行，口、意惡行，受苦報者，必有是處。
^m19n阿難！若身妙行，口、意妙行，受苦報者，終無是處；
若身妙行，口、意妙行，受樂報者，必有是處。
^n21^m19o阿難！若不斷五蓋、心穢、慧羸，心正立四念處者，終無是處；
若斷五蓋、心穢、慧羸，心正立四念處者，必有是處。
^m19p阿難！若不斷五蓋、心穢、慧羸，心不正立四念處，欲修七覺意者，終無是處；
若斷五蓋、心穢、慧羸，心正立四念處，修七覺意者，必有是處。
^n22^m19q阿難！若不斷五蓋、心穢、慧羸，心不正立四念處，不修七覺意，欲得無上正盡覺者，終無是處；
若斷五蓋、心穢、慧羸，心正立四念處，修七覺意，得無上正盡覺者，必有是處。
^n23^m19r阿難！若不斷五蓋、心穢、慧羸，心不正立四念處，不修七覺意，得無上正盡覺，盡苦邊者，終無是處；
若斷五蓋、心穢、慧羸，心正立四念處，修七覺意，得無上正盡覺，盡苦邊者，必有是處。
^n24^m20阿難！如是比丘知是處、非處。」
^m21尊者阿難白曰：「世尊！如是比丘知是處、非處。」
^m22於是，尊者阿難叉手向佛，白曰：
「世尊！此經名何？云何奉持？」
^m23世尊告曰：「阿難！當受持此多界、法界、甘露界、多鼓、法鼓、甘露鼓、法鏡、四品，是故稱此經名曰多界。」
^n25^m24佛說如是，尊者阿難及諸比丘聞佛所說，歡喜奉行。
^ck182
（一八二）馬邑經（上）^n1^m1我聞如是：
^m2一時，佛遊鴦騎國，與大比丘眾俱，往至馬邑，住馬林寺，及比丘眾。
^m3爾時，世尊告諸比丘：
「人見汝等沙門，是沙門。
人問汝等沙門，汝自稱沙門耶？」
^m4諸比丘白曰：「爾也，世尊！」
^m5佛復告曰：
「是以汝等以此，要以此沙門，當學如沙門法及如梵志法。
學如沙門法及如梵志法已，要是真諦沙門、不虛沙門，若受衣被、飲食、床榻、湯藥及若干種諸生活具者，彼所供給，得大福，得大果，得大功德，得大廣報。汝等當學如是。
^n2^m6云何如沙門法及如梵志法？
^m7a身行清淨，仰向發露，善護無缺。
因此清淨，不自舉，不下他，無穢無濁，為諸智梵行者所共稱譽。
若汝作是念：我身行清淨，我所作已辦，不復更學；
已成德義，無復上作。
比丘！我為汝說，莫令求沙門義失沙門義。
若欲求上學者，比丘若身清淨，當復作何等？
^n3^m7b當學口行清淨，仰向發露，善護無缺。
因此口行清淨，不自舉，不下他，無穢無濁，為諸智梵行者所共稱譽。
若汝等作是念：我身、口行清淨，我所作已辦，不復更學；
已成德義，無復上作。
比丘！我為汝說，莫令求沙門義失沙門義。
若欲求上學者，比丘若身、口清淨，當復作何等？
^n4^m7c當學意行清淨，仰向發露，善護無缺。
因此意行清淨，不自舉，不下他，無穢無濁，為諸智梵行者所共稱譽。
若汝等作是念：我身、口、意行清淨，我所作已辦，不復更學；
已成德義，無復上作。
比丘！我為汝說，莫令求沙門義失沙門義。
若欲求上學者，比丘若身、口、意行清淨，當復作何等？
^n5^m7d當學命行清淨，仰向發露，善護無缺。
因此命行清淨，不自舉，不下他，無穢無濁，為諸智梵行者所共稱譽。
若汝等作是念：我身、口、意、命行清淨，我所作已辦，不復更學；
已成德義，無復上作。
比丘！我為汝說，莫令求沙門義失沙門義。
若欲求上學者，比丘身、口、意、命行清淨，當復作何等？
^n6^m7e比丘當學守護諸根，常念閉塞，念欲明達，守護念心而得成就。恒欲起意：
若眼見色，然不受相，亦不味色，謂忿諍故，守護眼根，心中不生貪伺、憂慼、惡不善法，趣向彼故，守護眼根。
如是耳、鼻、舌、身，若意知法，然不受相，亦不味法，謂忿諍故，守護意根，心中不生貪伺、憂慼、惡不善法，趣向彼故，守護意根。
若汝等作是念：我身、口、意、命行清淨，守護諸根，我所作已辦，不復更學；
已成德義，無復上作。
比丘！我為汝說，莫令求沙門義失沙門義。
若欲求上學者，比丘身、口、意、命行清淨，守護諸根，當復作何等？
^n7^m7f比丘當學正知出入，善觀分別，屈伸低仰，儀容庠序，善著僧伽梨及諸衣鉢，行住坐臥、眠寤語默，皆正知之。
若汝等作是念：我身、口、意、命行清淨，守護諸根，正知出入，我所作已辦，不復更學；
已成德義，無復上作。
比丘！我為汝說，莫令求沙門義失沙門義。
若欲求上學者，比丘身、口、意、命行清淨，守護諸根，正知出入，當復作何等？
^n8^m7g比丘當學獨住遠離，在無事處，或至樹下空安靜處、山巖石室、露地穰𧂐，或至林中，或在塚間。
^m7h彼已在無事處，或至樹下空安靜處，敷尼師壇，結跏趺坐，正身正願，反念不向，斷除貪伺，心無有諍，見他財物、諸生活具，不起貪伺，欲令我得。彼於貪伺淨除其心。
如是瞋恚、睡眠、掉悔，斷疑度惑，於諸善法無有猶豫，彼於疑惑淨除其心。
^n9^m7i彼斷此五蓋、心穢、慧羸，離欲、離惡不善之法，……至得第四禪成就遊。
^m7j彼已得如是定心清淨，無穢無煩，柔軟善住，得不動心，趣向漏盡智通作證，彼便知此苦如真，知此苦集、知此苦滅、知此苦滅道如真，亦知此漏如真，知此漏集、知此漏滅、知此漏滅道如真。
彼如是知、如是見已，則欲漏心解脫，有漏、無明漏心解脫，解脫已，便知解脫：
生已盡，梵行已立，所作已辦，不更受有，知如真。
^n10^m8是說沙門，說梵志，說聖，說淨浴。
^m9a云何沙門？謂息止諸惡不善之法、諸漏穢汙，為當來有本，煩熱苦報，生、老、病、死因，是謂沙門。
^m9b云何梵志？謂遠離諸惡不善之法、諸漏穢汙，為當來有本，煩熱苦報，生、老、病、死因，是謂梵志。
^m9c云何為聖？謂遠離諸惡不善之法、諸漏穢汙，為當來有本，煩熱苦報，生、老、病、死因，是謂為聖。
^n11^m9d云何淨浴？
謂淨浴諸惡不善之法、諸漏穢汙，為當來有本，煩熱苦報，生、老、病、死因，是謂淨浴。
^m10是謂沙門，是謂梵志，是謂為聖，是謂淨浴。」
^m11佛說如是，彼諸比丘聞佛所說，歡喜奉行。
^ck183
（一八三）馬邑經（下）^n1^m1我聞如是︰
^m2一時，佛遊鴦騎國，與大比丘眾俱，往至馬邑，住馬林寺，及比丘眾。
^m3爾時，世尊告諸比丘：「人見汝等沙門，是沙門。
人問汝等沙門，汝自稱沙門耶？」
^m4諸比丘白曰：「爾也，世尊！」
^m5佛復告曰：「是以汝等以此，要以此沙門，當學沙門道跡，莫非沙門。
學沙門道跡已，要是真諦沙門、不虛沙門，若受衣被、飲食、床榻、湯藥及若干種諸生活具者，彼所供給，得大福，得大果，得大功德，得大廣報。汝等當學如是。
^n2^m6云何非沙門道跡，非沙門？
^m7a若有貪伺不息貪伺，有恚不息恚，有瞋不息瞋，有不語不息不語，有結不息結，有慳不息慳，有嫉不息嫉，有諛諂不息諛諂，有欺誑不息欺誑，有無慚不息無慚，有無愧不息無愧，有惡欲不息惡欲，有邪見不息邪見，此沙門垢、沙門諛諂、沙門詐偽、沙門曲，趣至惡處未盡已，學非沙門道跡，非沙門。
^n3^m7b猶如鉞斧，新作極利，有頭有刃，僧伽梨所裹。
^m7c我說彼癡學沙門道亦復如是，謂有貪伺不息貪伺，有恚不息恚，有瞋不息瞋，有不語不息不語，有結不息結，有慳不息慳，有嫉不息嫉，有諛諂不息諛諂，有無慚不息無慚，有無愧不息無愧，有惡欲不息惡欲，有邪見不息邪見，持僧伽梨，我不說是沙門。
若持僧伽梨者，有貪伺息貪伺，有恚息恚，有瞋息瞋，有不語息不語，有結息結，有慳息慳，有嫉息嫉，有諛諂息諛諂，有無慚息無慚，有無愧息無愧，有惡欲息惡欲，有邪見息邪見者，彼諸親親朋友往詣而作是說：
『賢人！汝當學持僧伽梨。
賢！汝學持僧伽梨，有貪伺息貪伺，有恚息恚，有瞋息瞋，有不語息不語，有結息結，有慳息慳，有嫉息嫉，有諛諂息諛諂，有無慚息無慚，有無愧息無愧，有惡欲息惡欲，有邪見息邪見。』
若以我見持僧伽梨，有貪伺、恚、瞋、不語、結、慳、嫉、諛諂、無慚、無愧、惡欲、邪見，是以我持僧伽梨，我說非是沙門。
^n4^m7d如是無衣、編髮、不坐、一食、常揚水、持水。
持水者，我說非是沙門。若持水，有貪伺息貪伺，有恚息恚，有瞋息瞋，有不語息不語，有結息結，有慳息慳，有嫉息嫉，有諛諂息諛諂，有無慚息無慚，有無愧息無愧，有惡欲息惡欲，有邪見息邪見，彼諸親親朋友往詣而作是說：
『賢！汝當持水。持水已，有貪伺息貪伺，有恚息恚，有瞋息瞋，有不語息不語，有結息結，有慳息慳，有嫉息嫉，有諛諂息諛諂，有無慚息無慚，有無愧息無愧，有惡欲息惡欲，有邪見息邪見。』
若以我見持水，貪伺、恚、瞋、不語、結、慳、嫉、諛諂、無慚、無愧、有惡欲、有邪見，是以持水者，我說不是沙門，是謂非沙門道跡，非是沙門。
^n5^m8云何沙門道跡，非不沙門？
^m9a若有貪伺息貪伺，有恚息恚，有瞋息瞋，有不語息不語，有結息結，有慳息慳，有嫉息嫉，有諛諂息諛諂，有無慚息無慚，有無愧息無愧，有惡欲息惡欲，有邪見息邪見，此沙門嫉、沙門諛諂、沙門詐偽、沙門曲，趣至惡處盡已，學沙門道跡，非不沙門，是謂沙門道跡，非不沙門。
彼如是成就戒，身清淨，口、意清淨，無有貪伺，心中無恚，無有睡眠，無掉、憍慠，斷疑度惑，正念正智，無有愚癡，彼心與慈俱，遍滿一方成就遊。
如是二三四方，四維上下，普周一切，心與慈俱，無結無怨，無恚無諍，極廣甚大，無量善修，遍滿一切世間成就遊。
如是悲、喜心與捨俱，無結無怨，無恚無諍，極廣甚大，無量善修，遍滿一切世間成就遊。
如是悲、喜心與捨俱，無結無怨，無恚無諍，極廣甚大，無量善修，遍滿一切世間成就遊。
彼作是念：有麁、有妙、有想，來上出要，知如真。
彼如是知、如是見已，則欲漏心解脫，有漏、無明漏心解脫，解脫已，便知解脫：
生已盡，梵行已立，所作已辦，不更受有，知如真。
^n6^m9b猶去村不遠，有好浴池，清泉流盈，翠草被岸，花樹四周。
或於東方有一人來，飢渴疲極，脫衣岸上，入池快浴，去垢除熱，亦除渴乏。
如是南方、西方、北方有一人來，飢渴疲極，脫衣岸上，入池快浴，去垢除熱，亦除渴乏。
^n7^m9c如是，剎利族姓子剃除鬚髮，著袈裟衣，至信、捨家、無家、學道，內行止，令得內止。
內止者，我說沙門，說梵志，說聖，說淨浴。
如是梵志、居士、工師族姓子剃除鬚髮，著袈裟衣，至信、捨家、無家、學道，內行止，令得內止。
內止者，我說沙門，說梵志，說聖，說淨浴。
^n8^m9d云何沙門？
謂息止諸惡不善之法、諸漏穢汙，為當來有本，煩熱苦報，生、老、病、死因，是謂沙門。
^m9e云何梵志？謂遠離諸惡不善之法、諸漏穢汙，為當來有本，煩熱苦報，生、老、病、死因，是謂梵志。
^m9f云何為聖？謂遠離諸惡不善之法、諸漏穢汙，為當來有本，煩熱苦報，生、老、病、死因，是謂為聖。
^n9^m9g云何淨浴？
謂淨浴諸惡不善之法、諸漏穢汙，為當來有本，煩熱苦報，生、老、病、死因，是謂淨浴。
^m10是謂沙門，是謂梵志，是謂為聖，是謂淨浴。」
^m11佛說如是，彼諸比丘聞佛所說，歡喜奉行。
^ck184
（一八四）牛角娑羅林經（上）^n1^m1我聞如是︰
^m2一時，佛遊跋耆瘦，在牛角娑羅林，及諸多知識上尊比丘大弟子等，尊者舍梨子、尊者大目揵連、尊者大迦葉、尊者大迦旃延、尊者阿那律陀、尊者離越哆、尊者阿難。
如是比丘多知識上尊比丘大弟子等，亦遊跋耆瘦，在牛角娑羅林，並共近佛葉屋邊住。
^m3於是，尊者大目揵連、尊者大迦葉、尊者大迦旃延、尊者阿那律陀過夜平旦，往詣尊者舍梨子所。
^n2^m4尊者阿難遙見彼諸尊往已，白曰：
「賢者離越哆！當知此尊者大目揵連、尊者大迦葉、尊者大迦旃延、尊者阿那律陀過夜平旦，往詣尊者舍梨子所。
賢者離越哆！今可共彼諸尊往詣尊者舍梨子所，儻能因彼從尊者舍梨子少多聞法。」
^n3^m5於是，尊者大目揵連、尊者大迦葉、尊者大迦旃延、尊者阿那律陀、尊者離越哆、尊者阿難過夜平旦，往詣尊者舍梨子所。
^m6a尊者舍梨子遙見彼諸尊來已，尊者舍梨子因彼諸尊故說：
「善來，賢者阿難！善來，阿難！
善來，阿難！世尊侍者解世尊意，常為世尊之所稱譽，及諸智梵行人。
我今問賢者阿難，此牛角娑羅林甚可愛樂，夜有明月，諸娑羅樹皆敷妙香，猶若天花。
賢者阿難！何等比丘起發牛角娑羅林？」
^m6b尊者阿難答曰：「尊者舍梨子！若有比丘廣學多聞，守持不忘，積聚博聞，所謂法者，初妙、中妙、竟亦妙，有義有文，具足清淨，顯現梵行。
如是諸法廣學多聞，翫習至千，意所惟觀，明見深達，彼所說法簡要捷疾，與正相應，欲斷諸結。
尊者舍梨子！如是比丘起發牛角娑羅林。」
^n4^m7a尊者舍梨子復問曰：「賢者離越哆！賢者阿難比丘已說隨所知，我今復問賢者離越哆，此牛角娑婆羅林甚可愛樂，夜有明月，諸娑羅樹皆敷妙香，猶若天花。
賢者離越哆！何等比丘起發牛角娑羅林？」
^m7b尊者離越哆答曰：「尊者舍梨子！若有比丘樂於燕坐，內行止，不廢坐禪，成就於觀，常好閑居，喜安靜處。
尊者舍梨子！如是比丘起發牛角娑羅林。」
^n5^m8a尊者舍梨子復問曰：「賢者阿那律陀！賢者離越哆比丘已說隨所知，我今復問賢者阿那律陀，此牛角娑羅林甚可愛樂，夜有明月，諸娑羅樹皆敷妙香，猶若天華。
賢者阿那律陀！何等比丘起發牛角娑羅林？」
^m8b尊者阿那律陀答曰：「尊者舍梨子！若有比丘逮得天眼，成就天眼，於千世界彼少方便須臾盡見。
尊者舍梨子！猶有目人住高樓上，於下露地有千土墼，彼少方便須臾盡見。
尊者舍梨子！如是若有比丘逮得天眼，成就天眼，於千世界彼少方便須臾盡見。
尊者舍梨子！如是比丘起發牛角娑羅林。」
^n6^m9a尊者舍梨子復問曰：「賢者迦旃延！賢者阿那律陀比丘已說隨所知，我今復問賢者迦旃延，此牛角娑羅林甚可愛樂，夜有明月，諸娑羅樹皆敷妙香，猶若天花。
賢者迦旃延！何等比丘起發牛角娑羅林？」
^m9b尊者大迦旃延答曰：「尊者舍梨子！猶二比丘法師共論甚深阿毘曇，彼所問事，善解悉知，答亦無礙，說法辯捷。
尊者舍梨子！如是比丘起發牛角娑羅林。」
^n7^m10a尊者舍梨子復問曰：「尊者大迦葉！賢者迦旃延比丘已說隨所知，我今復問尊者大迦葉，此牛角娑羅林甚可愛樂，夜有明月，諸娑羅樹皆敷妙香，猶若天華。
尊者大迦葉！何等比丘起發牛角娑羅林？」
^m10b尊者大迦葉答曰：「賢者舍梨子！若有比丘自無事稱說無事，自有少欲稱說少欲，自有知足稱說知足，自樂在遠離獨住稱說樂在遠離獨住，自修行精勤稱說修行精勤，自立正念正智稱說立正念正智，自得定稱說得定，自有智慧稱說智慧，自諸漏已盡稱說諸漏已盡，自勸發渴仰成就歡喜稱說勸發渴仰成就歡喜。
賢者舍梨子！如是比丘起發牛角娑羅林。」
^n8^m11a尊者舍梨子復問曰：「賢者目揵連！尊者大迦葉已說隨所知，我今復問賢者目揵連，此牛角娑羅林甚可愛樂，夜有明月，諸娑羅樹皆敷妙香，猶若天華。
賢者目揵連！何等比丘起發牛角娑羅林？」
^m11b尊者大目揵連答曰：「尊者舍梨子！若有比丘有大如意足，有大威德，有大福祐，有大威神，自在無量如意足。
彼行無量如意足，變一為眾，合眾為一，一則住一，有知有見，徹過石壁，如空無礙，出入於地，猶若如水，履水如地而不陷沒，上昇虛空，結跏趺坐，猶若如鳥。
今此日月有大如意足，有大威德，有大福祐，有大威神，以手捫摸，身至梵天。
尊者舍梨子！如是比丘起發牛角娑羅林。」
^n9^m12a尊者大目揵連問曰：「尊者舍梨子！我及諸尊已各自說隨其所知，我今問尊者舍梨子，此牛角娑羅林甚可愛樂，夜有明月，諸娑羅樹皆敷妙香，猶若天華。
尊者舍梨子！何等比丘起發牛角娑羅林？」
^m12b尊者舍梨子答曰：「賢者目揵連！若有比丘隨用心自在而不隨心，彼若欲得隨所住止，中前遊行，卽彼住止，中前遊行；
彼若欲得隨所住止，日中、晡時遊行，卽彼住止，日中、晡時遊行。
賢者目揵連！猶王、王臣，衣服甚多，有若干種雜妙色衣，彼若欲得中前著者卽取著之，彼若欲得日中、晡時著者卽取著之。
賢者目揵連！如是，若有比丘隨用心自在而不隨心，彼若欲得隨所住止，中前遊行，卽彼住止，中前遊行；
彼若欲得隨所住止，日中、晡時遊行，卽彼住止，日中、晡時遊行。
賢者目揵連！如是比丘起發牛角娑羅林。」
^n10^m13尊者舍梨子告曰：「賢者目揵連！我及諸賢已各自說隨其所知，賢者目揵連！
我等寧可共彼諸賢往詣佛所，向論此事，於中知誰最為善說？」
^m14於是，尊者舍梨子、尊者大目揵連、尊者大迦葉、尊者大迦旃延、尊者阿那律陀、尊者離越哆、尊者阿難往詣佛所，諸尊者等稽首佛足，卻坐一面。
尊者阿難亦稽首佛足，卻住一面。
^n11^m15a尊者舍梨子白曰：「世尊！今日賢者大目揵連、尊者大迦葉、賢者迦旃延、賢者阿那律陀、賢者離越哆、賢者阿難過夜平旦，來詣我所。
我遙見彼諸賢來已，因彼諸賢故說：
『善來，賢者阿難！善來，阿難！
善來，阿難！世尊侍者解世尊意，常為世尊之所稱譽，及諸智梵行人。
我今問賢者阿難，此牛角娑羅林甚可愛樂，夜有明月，諸娑羅樹皆敷妙香，猶若天華。
賢者阿難！何等比丘起發牛角娑羅林？』
賢者阿難卽答我曰：
『尊者舍梨子！若有比丘廣學多聞，守持不忘，積聚博聞，所謂法者，初妙、中妙、竟亦妙，有義有文，具足清淨，顯現梵行。
如是諸法廣學多聞，翫習至千，意所惟觀，明見深達，彼所說法簡要捷疾，與正相應，欲斷諸結。
尊者舍梨子！如是比丘起發牛角娑羅林。』」
^n12^m15b世尊歎曰：「善哉！善哉！舍梨子！實如阿難比丘所說。
所以者何？阿難比丘成就多聞。」
^m16a尊者舍梨子白曰：「世尊！賢者阿難如是說已，我復問曰：
『賢者離越哆！賢者阿難比丘已說隨所知，我今復問賢者離越哆，此牛角娑羅林甚可愛樂，夜有明月，諸娑羅樹皆敷妙香，猶若天華。
賢者離越哆！何等比丘起發牛角娑羅林？』
賢者離越哆卽答我曰：
『尊者舍梨子！若有比丘樂於燕坐，內行止，不廢坐禪，成就於觀，常好閑居，喜安靜處。
尊者舍梨子！如是比丘起發牛角娑羅林。』」
^n13^m16b世尊歎曰：「善哉！善哉！舍梨子！如離越哆比丘所說。
所以者何？離越哆比丘常樂坐禪。」
^m17a尊者舍梨子白曰：「世尊！賢者離越哆如是說已，我復問曰：
『賢者阿那律陀！賢者離越哆比丘已說隨所知，我今復問賢者阿那律陀，此牛角娑羅林甚可愛樂，夜有明月，諸娑羅樹皆敷妙香，猶若天華。
賢者阿那律陀！何等比丘起發牛角娑羅林？』
賢者阿那律陀即答我曰：
『尊者舍梨子！若有比丘逮得天眼，成就天眼，於千世界彼少方便須臾盡見。
尊者舍梨子！猶有目人住高樓上，於下露地有千土墼，彼少有方便須臾盡見。
尊者舍梨子！如是，若有比丘逮得天眼，成就天眼，於千世界微少方便須臾盡見。
尊者舍梨子！如是比丘起發牛角娑羅林。』」
^n14^m17b世尊歎曰：「善哉！善哉！舍梨子！如阿那律陀比丘所說。
所以者何？阿那律陀比丘成就天眼。」
^m18a尊者舍梨子白曰：「世尊！賢者阿那律陀如是說已，我復問曰：
『賢者迦旃延！賢者阿那律陀比丘已說隨所知，我今復問賢者迦旃延，此牛角娑羅林甚可愛樂，夜有明月，諸娑羅樹皆敷妙香，猶若天華。
賢者迦旃延！何等比丘起發牛角娑羅林？』
賢者迦旃延即答我曰：
『尊者舍梨子！猶二比丘法師共論甚深阿毘曇，彼所問事，善解悉知，答亦無礙，說法辯捷。
尊者舍梨子！如是比丘起發牛角娑羅林。』」
^n15^m18b世尊歎曰：「善哉！善哉！舍梨子！如迦旃延比丘所說。
所以者何？迦旃延比丘分別法師。」
^m19a尊者舍梨子白曰：「世尊！賢者迦旃延如是說已，我復問曰：
『尊者大迦葉！賢者迦旃延比丘已說隨所知，我今復問尊者大迦葉，此牛角娑羅林甚可愛樂，夜有明月，諸娑羅樹皆敷妙香，猶若天華。
尊者大迦葉！何等比丘起發牛角娑羅林？』
尊者大迦葉即答我曰：
『賢者舍梨子！若有比丘自無事稱說無事，自有少欲稱說少欲，自有知足稱說知足，自樂在遠離獨住稱說樂在遠離獨住，自修行精勤稱說修行精勤，自立正念正智稱說立正念正智，自得定稱說得定，自有智慧稱說智慧，自諸漏已盡稱說諸漏已盡，自勸發渴仰成就歡喜稱說勸發渴仰成就歡喜。
賢者舍梨子！如是比丘起發牛角娑羅林。』」
^n16^m19b世尊歎曰：「善哉！善哉！舍梨子！如迦葉比丘所說。
所以者何？迦葉比丘常行無事。」
^m20a尊者舍梨子白曰：「世尊！尊者大迦葉如是說已，我復問曰：
『賢者目揵連！尊者大迦葉已說隨所知，我今復問賢者目揵連，此牛角娑羅林甚可愛樂，夜有明月，諸娑羅樹皆敷妙香，猶若天華。
賢者目揵連！何等比丘起發牛角娑羅林？』
賢者大目揵連即答我曰：
『尊者舍梨子！若有比丘有大如意足，有大威德，有大福祐，有大威神，自在無量如意足。
彼行無量如意足，變一為眾，合眾為一，一則住一，有知有見，徹過石壁，如空無礙，出入於地，猶若如水，履水如地而不陷沒，上昇虛空，結跏趺坐，猶若如鳥。
今此日月有大如意足，有大威德，有大福祐，有大威神，以手捫摸，身至梵天。
尊者舍梨子！如是比丘起發牛角娑羅林。』」
^n17^m20b世尊歎曰：「善哉！善哉！舍梨子！如目揵連比丘所說。
所以者何？目揵連比丘有大如意足。」
^m21a於是，尊者大目揵連卽從座起，偏袒著衣，叉手向佛，白曰：
「世尊！我及諸尊如是說已，便白尊者舍梨子曰：
『尊者舍梨子！我及諸尊已各自說隨其所知，我今問尊者舍梨子，此牛角娑羅林甚可愛樂，夜有明月，諸娑羅樹皆敷妙香，猶若天華。
尊者舍梨子！何等比丘起發牛角娑羅林？』
尊者舍梨子卽答我曰：
『賢者目揵連！若有比丘隨用心自在而不隨心，彼若欲得隨所住止，中前遊行，卽彼住止，中前遊行；
彼若欲得隨所住止，日中、晡時遊行，卽彼住止，日中、晡時遊行。
賢者目揵連！猶王、王臣，衣服甚多，有若干種雜妙色衣，彼若欲得中前著者卽取著之，彼若欲得日中、晡時著者卽取著之。
賢者目揵連！如是，若有比丘隨用心自在而不隨心，彼若欲得隨所住止，中前遊行，卽彼住止，中前遊行；
彼若欲得隨所住止，日中、晡時遊行，卽彼住止，日中、晡時遊行。
賢者目揵連！如是比丘起發牛角娑羅林。』」
^n18^m21b世尊歎曰：「善哉！善哉！目揵連！如舍梨子比丘所說。
所以者何？舍梨子比丘隨用心自在。」
^m22於是，尊者舍梨子卽從座起，偏袒著衣，叉手向佛，白曰：
「世尊！我及諸賢如是說已，告曰：
『賢者目揵連！我及諸賢已各自說隨其所知。
賢者目揵連！我等寧可共彼諸賢往詣佛所，向論此事，於中知誰最為善說？』
世尊！我等誰為善說耶？」
^m23世尊答曰：「舍梨子！一切悉善。
所以者何？此諸法者，盡我所說。舍梨子！
聽我所說，如是比丘起發牛角娑羅林。
舍梨子！若有比丘隨所依住城郭村邑，彼過夜平旦，著衣持鉢，入村乞食，善守護身，善斂諸根，善立其念。
彼乞食已，過日中後，收舉衣鉢，澡洗手足，以尼師壇著於肩上，或至無事處，或至樹下，或至空安靜處，敷尼師壇，結跏趺坐，不解結跏趺坐乃至漏盡，彼便不解結跏趺坐乃至漏盡。
舍梨子！如是比丘起發牛角娑羅林。」
^n19^m24佛說如是，彼諸比丘聞佛所說，歡喜奉行。
^ck185
（一八五）牛角娑羅林經（下）^n1^m1我聞如是︰
^m2一時，佛遊那摩提瘦，在揵祁精舍。
^m3爾時，世尊過夜平旦，著衣持鉢，入那摩提而行乞食。
食訖中後，往詣牛角娑羅林。
^m4爾時，牛角娑羅林有三族姓子共在中住，尊者阿那律陀、尊者難提、尊者金毘羅。彼尊者等所行如是：
若彼乞食有前還者，便敷床汲水，出洗足器，安洗足橙及拭腳巾、水瓶、澡罐。
若所乞食能盡食者，便盡食之。
若有餘者，器盛覆舉。食訖收鉢，澡洗手足，以尼師壇著於肩上，入室燕坐。
若彼乞食有後還者，能盡食者亦盡食之。
若不足者，取前餘食，足而食之。若有餘者，便瀉著淨地及無蟲水中。
取彼食器，淨洗拭已，舉著一面，收卷床席，拾洗足橙，收拭腳巾，舉洗足器及水瓶、澡罐，掃灑食堂，糞除淨已，收舉衣鉢，澡洗手足，以尼師壇著於肩上，入室燕坐。
彼尊者等至於晡時，若有先從燕坐起者，見水瓶、澡罐空無有水，便持行取。
若能勝者，便舉持來，安著一面。若不能勝，則便以手招一比丘，兩人共舉，持著一面，各不相語，各不相問。
彼尊者等五日一集，或共說法，或聖默然。
^n2^m5於是，守林人遙見世尊來，逆呵止曰：
「沙門！沙門！莫入此林！
所以者何？今此林中有三族姓子，尊者阿那律陀、尊者難提、尊者金毘羅，彼若見汝，或有不可。」
^n3^m6世尊告曰：「汝守林人，彼若見我，必可，無不可。」
^m7於是，尊者阿那律陀遙見世尊來，即呵彼曰：
「汝守林人！莫呵世尊！
汝守林人！莫呵善逝！所以者何？是我尊來，我善逝來。」
^m8尊者阿那律陀出迎世尊，攝佛衣鉢。
尊者難提為佛敷床，尊者金毘羅為佛取水。
^n4^m9a爾時，世尊洗手足已，坐彼尊者所敷之座，坐已，問曰：
「阿那律陀！汝常安隱，無所乏耶？」
^m9b尊者阿那律陀白曰：「世尊！我常安隱，無有所乏。」
^m9c世尊復問：「阿那律陀！
云何安隱，無所乏耶？」
^m9d尊者阿那律陀白曰：「世尊！我作是念：我有善利，有大功德，謂我與如是梵行共行。
世尊！我常向彼梵行行慈身業，見與不見，等無有異；
行慈口業，行慈意業，見與不見，等無有異。世尊！我作是念：
我今寧可自捨己心，隨彼諸賢心。
我便自捨己心，隨彼諸賢心，我未曾有一不可心。
世尊！如是我常安隱，無有所乏。」
^n5^m10問尊者難提，答亦如是。
^m11a復問尊者金毘羅曰：「汝常安隱，無所乏耶？」
^m11b尊者金毘羅白曰：「世尊！我常安隱，無有所乏。」
^m11c問曰：「金毘羅！云何安隱，無所乏耶？」
^m11d尊者金毘羅白曰：「世尊！我作是念：我有善利，有大功德，謂我與如是梵行共行。
世尊！我常向彼梵行行慈身業，見與不見，等無有異；
行慈口業，行慈意業，見與不見，等無有異。世尊！我作是念：
我今寧可自捨己心，隨彼諸賢心。
我便自捨己心，隨彼諸賢心，我未曾有一不可心。
世尊！如是我常安隱，無有所乏。」
^n6^m12世尊歎曰：「善哉！善哉！阿那律陀！
如是汝等常共和合，安隱無諍，一心一師，合一水乳。
頗得人上之法，而有差降安樂住止耶？」
^m13尊者阿那律陀白曰：「世尊！如是我等常共和合，安隱無諍，一心一師，合一水乳，得人上之法，而有差降安樂住止。
世尊！我等離欲、離惡不善之法，……至得第四禪成就遊。
世尊！如是我等常共和合，安隱無諍，一心一師，合一水乳，得此人上之法，而有差降安樂住止。」
^n7^m14世尊歎曰：「善哉！善哉！阿那律陀！
捨此住止，過此度此，頗更有餘得人上之法，而有差降安樂住止耶？」
^m15尊者阿那律陀白曰：「世尊！捨此住止，過此度此，更復有餘得人上之法，而有差降安樂住止。
世尊！我心與慈俱，遍滿一方成就遊。
如是二三四方，四維上下，普周一切，心與慈俱，無結無怨，無恚無諍，極廣甚大，無量善修，遍滿一切世間成就遊。
如是悲、喜心與捨俱，無結無怨，無恚無諍，極廣甚大，無量善修，遍滿一切世間成就遊。
世尊！捨此住止，過此度此，謂更有此餘得人上之法，而有差降安樂住止。」
^n8^m16世尊歎曰：「善哉！善哉！阿那律陀！
捨此住止，過此度此，頗更有餘得人上之法，而有差降安樂住止耶？」
^m17尊者阿那律陀白曰：「世尊！捨此住止，過此度此，更復有餘得人上之法，而有差降安樂住止。
世尊！我等度一切色想，……至得非有想非無想處成就遊。
世尊！捨此住止，過此度此，謂更有此餘得人上之法，而有差降安樂住止。」
^n9^m18世尊歎曰：「善哉！善哉！阿那律陀！
捨此住止，過此度此，頗更有餘得人上之法，而有差降安樂住止耶？」
^m19尊者阿那律陀白曰：「世尊！捨此住止，過此度此，更復有餘得人上之法，而有差降安樂住止。
世尊！我等得如意足、天耳智、他心智、宿命智、生死智，諸漏已盡，得無漏，心解脫、慧解脫，於現法中自知自覺，自作證成就遊：
生已盡，梵行已立，所作已辦，不更受有，知如真。
世尊！捨此住止，過此度此，謂更有此餘得人上之法，而有差降安樂住止。」
^n10^m20世尊歎曰：「善哉！善哉！阿那律陀！
捨此住止，過此度此，頗更有餘得人上之法，而有差降安樂住止耶？」
^m21尊者阿那律陀白曰：「世尊！捨此住止，過此度此，更無有餘得人上之法，而有差降安樂住止。」
^n11^m22於是，世尊便作是念：此族姓子之所遊行，安隱快樂，我今寧可為彼說法。
世尊作是念已，卽為尊者阿那律陀、尊者難提、尊者金毘羅說法，勸發渴仰，成就歡喜。
無量方便為彼說法，勸發渴仰，成就歡喜已，從座起去。
^n12^m23於是，尊者阿那律陀、難提、金毘羅送世尊，隨其近遠，便還所住。
^m24尊者難提、尊者金毘羅歎尊者阿那律陀曰：
「善哉！善哉！尊者阿那律陀！
我等初不聞尊者阿那律陀說如是義，我等如是有大如意足，有大威德，有大福祐，有大威神，然尊者阿那律陀盡向世尊極稱譽我等。」
^n13^m25尊者阿那律陀歎尊者難提、金毘羅曰：
「善哉！善哉！尊者！我亦初未曾從諸賢等聞，尊者如是有大如意足，有大威德，有大福祐，有大威神，然我長夜以心知尊者心，尊者有大如意足，有大威德，有大福祐，有大威神，是故我向世尊如是如是說。」
^n14^m26a於是，長鬼天形體極妙，光明巍巍，夜將向旦，往詣佛所，稽首佛足，卻住一面，白世尊曰：
「大仙人！諸跋耆人得大善利，謂現有世尊及三族姓子──
尊者阿那律陀、尊者難提、尊者金毘羅。」
^n15^m26b地神從長鬼天聞所說，放高大音聲：
「大仙人！諸跋耆人得大善利，謂現有世尊及三族姓子──
尊者阿那律陀、難提、金毘羅。」
^m26c從地神聞聲，虛空天、四王天、三十三天、㷿摩天，兜率哆天、化樂天、他化樂天，須臾聲徹至于梵天：
「大仙人！諸跋耆人得大善利，謂現有世尊及三族姓子──
尊者阿那律陀、難提、金毘羅。」
^n16^m27世尊告曰：「如是！如是！長鬼天！
諸跋耆人得大善利，謂現有世尊及三族姓子──尊者阿那律陀、難提、金毘羅。
長鬼天！地神聞汝聲已，便放高大音聲：
『大仙人！諸跋耆人得大善利，謂現有世尊及三族姓子──尊者阿那律陀、難提、金毘羅。』
從地神聞聲，虛空天、四天王天、三十三天、㷿摩天、兜率哆天、化樂天、他化樂天，須臾聲徹至于梵天：
『大仙人！諸跋耆人得大善利，謂現有世尊及三族姓子──
尊者阿那律陀、難提、金毘羅。』
長鬼天！若彼三族家，此三族姓子剃除鬚髮，著袈裟衣，至信、捨家、無家、學道，彼三族家憶此三族姓子所因、所行者，彼亦長夜得大善利，安隱快樂。
若彼村邑及天、魔、梵、沙門、梵志，從人至天，憶此三族姓子所因、所行者，彼亦長夜得利饒益，安隱快樂。
長鬼天！此三族姓子如是有大如意足，有大威德，有大福祐，有大威神。」
^n17^m28佛說如是，此三族姓子及長鬼天聞佛所說，歡喜奉行。
^ck186
（一八六）求解經^n1^m1我聞如是︰
^m2一時，佛遊拘樓瘦劍摩瑟曇拘樓都邑。
^m3爾時，世尊告諸比丘：「緣於彼意，不知他心如真者，彼世尊正盡覺不可知，云何求解於如來乎？」
^m4時，諸比丘白世尊曰：「世尊為法本，世尊為法主，法由世尊，唯願說之！
我等聞已，得廣知義。」
^m5佛便告曰：「比丘！諦聽！善思念之，我當為汝具分別說。」
^n2^m6時，諸比丘受教而聽。
^m7世尊告曰：「緣於彼意，不知他心如真者，當以二事求解如來：
一者眼知色，二者耳聞聲。
^m8a若有穢汙眼、耳知法，是彼尊者為有、為無耶？
若求時，則知所有穢汙眼、耳知法，彼尊者無。
^m8b若無此者，當復更求。
若有雜眼、耳知法，是彼尊者為有、為無耶？
若求時，則知所有雜眼、耳知法，彼尊者無。
^n3^m8c若無此者，當復更求。
若有白淨眼、耳知法，是彼尊者為有、為無耶？
若求時，則知所有白淨眼、耳知法，彼尊者有。
^m8d若有此者，當復更求。
彼尊者為長夜行此法、為暫行耶？
若求時，則知彼尊者長夜行此法，不暫行也。
^n4^m8e若常行者，當復更求。
彼尊者為為名譽，為為利義入此禪耶？
不為名譽，不為利義入此禪耶？若求時，則知彼尊者非為災患故入此禪也。
^m9a若有作是說：『彼尊者樂行非恐怖，離欲不行欲，欲已盡也。』
^n5^m9b便應問彼：『賢者！有何行、有何力、有何智，令賢者自正觀如是說：
彼尊者樂行非恐怖，離欲不行欲，欲已盡耶？』
^m9c彼若作是答：『賢者！我不知彼心，亦非餘事知，然彼尊者或獨住，或在眾，或在集會，若有善逝，若為善逝所化為宗主，因食可見彼賢者，我不自知，我從彼尊者聞，面前諮受：
我樂行非恐怖，離欲不行欲，欲已盡也。
賢者！我有是行、有是力、有是智，令我自正觀如是說：
彼尊者樂行不恐怖，離欲不行欲，欲已盡也。』
^n6^m9d於中當復問彼如來法：
『若有穢汙眼、耳知法，有彼處此法滅盡無餘？
若有雜眼、耳知法，有彼處此法滅盡無餘？
若有白淨法，有彼處此法滅盡無餘？』
^m9e如來為彼答：『若有穢汙眼、耳知法，有彼處此法滅盡無餘；
若有雜眼、耳知法，有彼處此法滅盡無餘；
若有穢汙眼、耳知法，如來滅斷拔絕根本，終不復生；
若有雜眼、耳知法，如來滅斷拔絕根本，終不復生；
若有白淨法，如是我白淨，如是境界，如是沙門，我如是成就此正法、律。』
^n7^m10a有信弟子往見如來，奉侍如來，從如來聞法，如來為說法，上復上，妙復妙，善除黑白。
如來為說法，上復上，妙復妙，善除黑白者，如是如是聞已，知斷一法，於諸法得究竟，淨信世尊：彼世尊正盡覺也。
^n8^m10b復應問彼：『賢者！有何行、有何力、有何智，令賢者知斷一法，於諸法得究竟，淨信世尊：彼世尊正盡覺耶？』
^m10c彼如是答：『賢者！我不知世尊心，亦非餘事知，我因世尊有如是淨信，世尊為我說法，上復上，妙復妙，善除黑白。
賢者！如如世尊為我說法者，如是如是我聞，如來為我說法，上復上，妙復妙，善除黑白。
如是如是我聞已，知斷一法，於諸法得究竟，淨信世尊：
彼世尊正盡覺也。賢者！
我有是行、有是力、有是智，令我知斷一法，於諸法得究竟，淨信世尊：彼世尊正盡覺也。』
^n9^m10d若有此行、有此力，深著如來信根已立者，是謂信見本不壞智相應，沙門、梵志、天及魔、梵及餘世間無有能奪，如是求解如來，如是正知如來。」
^m11佛說如是，彼諸比丘聞佛所說，歡喜奉行。